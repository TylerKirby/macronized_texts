EPISTULAE AD QUĪNTUM FRĀTREM MARCUS QUĪNTŌ FRĀTRĪ SALŪTEM Etsī nōn dubitābam quīn hanc epistulam multī nūntiī fāmā dēnique esset ipsa suā celeritāte superātūra tūque ante ab aliīs audītūrus essēs annum tertium accessisse dēsīderiō nostrō et labōrī tuō tamen exīstimāvī ā mē quoque tibi hūjus molestiae nūntium perferrī oportēre. nam superiōribus litterīs nōn ūnīs sed plūribus cum jam ab aliīs dēspērāta rēs esset tamen tibi ego spem mātūrae dēcessiōnis adferēbam nōn sōlum ut quam diūtissimē tē jūcundā opīniōne oblectārem sed etiam quia tanta adhibēbātur et ā nōbīs et ā praetōribus contentiō ut rem posse cōnficī nōn diffīderem. Nunc quoniam ita accidit ut neque praetōrēs suīs opibus neque nōs nostrō studiō quicquam prōficere possēmus est omnīnō difficile nōn graviter id ferre sed tamen nostrōs animōs maximīs in rēbus et gerendīs et sustinendīs exercitātōs frangī et dēbilitārī molestia nōn oportet. et quoniam ea molestissimē ferre hominēs dēbent quae ipsōrum culpā contracta sunt est quiddam in hāc rē mihi molestius ferendum quam tibi. factum est enim mea culpa contrā quam tū mēcum et proficīscēns et per litterās ēgerās ut priōre annō nōn succēderētur. quod ego dum sociōrum salūtī cōnsulō dum impudentiae nōn nūllōrum negōtiātōrum resistō dum nostram glōriam tuā virtūte augērī expetō fēcī nōn sapienter  praesertim cum id commīserim ut ille alter annus etiam tertium posset addūcere. Quod quoniam peccātum meum esse cōnfiteor est sapientiae atque hūmānitātis tuae cūrāre et perficere ut hoc minus sapienter ā mē prōvīsum dīligentiā tuā corrigātur. ac sī tē ipse vehementius ad omnīs partīs bene audiendī excitārīs nōn ut cum aliīs sed ut tēcum jam ipse certēs sī omnem tuam mentem cūram cōgitātiōnem ad excellentīs in omnibus rēbus laudis cupiditātem incitārīs mihi crēde ūnus annus additus labōrī tuō multōrum annōrum laetitiam nōbīs. glōriam vērō etiam posterīs nostrīs adferet. Quāpropter hoc tē prīmum rogō nē contrahās ac dēmittās animum nēve tē obruī tamquam flūctū sīc magnitūdine negōtī sinās contrāque ērigās ac resistās sīve etiam ultrō occurrās negōtiīs neque enim ējus modī partem reī pūblicae geris in quā fortūna dominētur sed in quā plūrimum ratiō possit et dīligentiā. quod sī tibi bellum aliquod magnum et perīculōsum administrantī prōrogātum imperium vidērem tremerem animō quod eōdem tempore esse intellegerem etiam fortūnae potestātem in nōs prōrogātam. nunc vērō eā pars tibi reī pūblicae commissa est in quā aut nūllam aut perexiguam partem fortūna tenet et quae mihi tōta in tuā virtūte ac moderātiōne animī positā esse videātur. nūllās ut opīnor īnsidiās hostium nūllam proelī dīmicātiōnem nūllam dēfectiōnem sociōrum nūllam inopiam stīpendī aut reī frūmentāriae nūllam sēditiōnem exercitūs pertimēscimus quae persaepe sapientissimīs virīs accidērunt ut quem ad modum gubernātōrēs optimī vim tempestātis sīc illī impetum fortūnae superāre nōn possent. tibi data est summa pāx summa tranquillitās ita tamen ut eā dormientem gubernātōrem vel obruere vigilantem etiam dēlectāre possit.  Cōnstat enim eā prōvinciā prīmum ex eō genere sociōrum quod est ex hominum omnī genere hūmānissimum deinde ex eō genere cīvium quī aut quod pūblicānī sunt nōs summā necessitūdine attingunt aut quod ita negōtiantur ut locuplētēs sint nostrī cōnsulātūs beneficiō sē incolumīs fortūnās habēre arbitrantur. at enim inter hōs ipsōs exsistunt gravēs contrōversiae multae nāscuntur injūriae magnae contentiōnēs cōnsequuntur. quasi vērō ego id putem nōn tē aliquantum negōtī sustinēre intellegō permagnum esse negōtium et maximī cōnsilī sed mementō cōnsilī mē hoc esse negōtium magis aliquantō quam fortūnae putāre. quid est enim negōtī continēre eōs quibus praesīs sī tē ipse contineās id autem sit magnum et difficile cēterīs sīcut est difficillimum tibi et fuit hoc semper facillimum et vērō esse dēbuit cūjus nātūra tālis est ut etiam sine doctrīnā videātur moderāta esse potuisse eā autem adhibita doctrīna est quae vel vitiōsissimam nātūram excolere possit. tū cum pecūniae cum voluptātī cum omnium rērum cupiditātī resistēs ut facīs erit crēdō perīculum nē improbum negōtiātōrem paulō cupidiōrem pūblicānum comprimere nōn possīs nam Graecī quidem sīc tē ita vīventem intuēbuntur ut quendam ex annālium memoriā aut etiam dē caelō dīvīnum hominem esse in prōvinciam dēlāpsum pūtent. Atque haec nunc nōn ut faciās sed ut tē facere et fēcisse gaudeās scrībō. praeclārum est enim summō cum imperiō fuisse in Asiā biennium sīc ut nūllum tē signum nūlla pictūra nūllum vās nūlla vestis nūllum mancipium nūlla fōrma cūjusquam nūlla condiciō pecūniae quibus rēbus abundat ista prōvinciā ab summā integritāte continentiāque dēdūxerit. quid autem reperīrī tam eximium aut tam expetendum potest quam istam virtūtem moderātiōnem animī temperantiam nōn latēre in tenebrīs neque esse  abditam sed in lūce Asiae in oculīs clārissimae prōvinciae atque in auribus omnium gentium ac nātiōnum esse positam nōn itineribus tuīs perterrērī hominēs nōn sūmptū exhaurīrī nōn adventū commovērī esse quōcumque vēnerīs et pūblicē et prīvātim maximam laetitiam cum urbs cūstōdem nōn tyrannum domūs hospitem nōn expīlātōrem recēpisse videātur Hīs autem in rēbus jam tē ūsus ipse profectō ērudīvit nēquāquam satis esse ipsum hās tē habēre virtūtēs sed esse circumspiciendum dīligenter ut in hāc cūstōdia prōvinciae nōn tē ūnum sed omnīs ministrōs imperī tuī sociīs et cīvibus et reī pūblicae praestāre videāre. quamquam lēgātōs habēs eōs quī ipsī per sē habitūrī sint ratiōnem dignitātis tuae. dē quibus honōre et dignitāte et aetāte praestat Tūberō quem ego arbitror praesertim cum scrībat historiam multōs ex suīs annālibus posse dēligere quōs velit et possit imitārī. Alliēnus autem noster est cum animō et benevolentiā tum vērō etiam imitātiōne vīvendī. nam quid ego dē Grātidiō dīcam quem certō sciō ita labōrāre dē exīstimātiōne suā ut propter amōrem in nōs frāternum etiam dē nostrā labōret. quaestōrem habēs nōn tuō jūdiciō dēlēctum sed eum quem sors dedit. hunc oportet et suā sponte esse moderātum et tuīs īnstitūtīs ac praeceptīs obtemperāre. quōrum sī quis forte esset sordidior ferrēs eātenus quoad per sē neglegeret eās lēgēs quibus esset adstrictus nōn ut eā potestāte quam tū ad dignitātem permīsissēs ad quaestum ūterētur. neque enim mihi sānē placet praesertim cum hī mōrēs tantum jam ad nimiam lēnitātem et ad ambitiōnem incubuerint scrūtārī tē omnīs sordīs excutere ūnum quemque eōrum sed quanta sit in quoque fidēs tantum cuique committere. Atque inter nōs eōs quōs tibi comitēs et adjūtōrēs  negōtiōrum pūblicōrum dēdit ipsa rēs pūblica dumtaxat fīnibus iīs praestābis quōs ante praescrīpsī. quōs vērō aut ex domesticīs convictiōnibus aut in necessāriīs appāritiōnibus tēcum esse voluistī quī quasi ex cohorte praetōris appellārī solent hōrum nōn modo facta sed etiam dicta omnia praestanda nōbīs sunt. sed habēs eōs tēcum quōs possīs rēctē facientīs facile dīligere minus cōnsulentīs exīstimātiōnī tuae facillimē coercēre. ā quibus rudis cum essēs vidētur potuisse tua līberālitās dēcipī nam ut quisque est vir optimus ita difficillimē esse aliōs improbōs suspicātur nunc vērō tertius hic annus habeat integritātem eandem quam superiōrēs cautiōrem autem ac dīligentiōrem. sint aurēs tuae quae id quod audiunt exīstimentur audīre nōn in quās fictē et simulātē quaestus causā īnsusurrētur. sit ānulus tuus nōn ut vas aliquod sed tamquam ipse tū nōn minister aliēnae voluntātis sed testis tuae. accēnsus sit eō numerō quō eum mājōrēs nostrī esse voluērunt quī hoc nōn in beneficī locō sed in labōris ac mūneris nōn temere nisi lībertīs suīs dēferēbant quibus illī quidem nōn multō secus ac servīs imperābant. sit līctor nōn suae sed tuae lēnitātis appāritor mājōraque praeferant fascēs illī ac secūrēs dignitātis īnsignia quam potestātis. tōtī dēnique sit prōvinciae cognitum tibi omnium quibus praesīs salūtem līberōs fāmam fortūnās esse cārissimās. dēnique haec opīniō sit nōn modo iīs quī aliquid accēperint sed iīs etiam quī dederint tē inimīcum sī id cognōverīs futūrum neque vērō quisquam dabit cum erit hoc perspectum nihil per eōs quī simulant sē apud tē multum posse abs tē solēre impetrārī. nec tamen haec ōrātiō mea est ējus modī ut tē in tuōs aut dūrum esse nimium aut suspīciōsum velim. nam sī quis est eōrum quī tibi biennī  spatiō numquam in suspīciōnem avāritiae vēnerit ut ego Caesium et Chaerippum et Labeōnem et audiō et quia cognōvī exīstimō nihil est quod nōn et iīs et sī quis est alius ējusdem modī et committī et crēdī rēctissimē putem. sed sī quis est in quō jam offenderīs dē quō aliquid sēnserīs huic nihil crēdiderīs nūllam partem exīstimātiōnis tuae commīserīs. In prōvinciā vērō ipsa sī quem es nactus quī in tuam familiāritātem penitus intrārit quī nōbīs ante fuerit ignōtus huic quantum crēdendum sit vidē nōn quīn possint multī esse prōvinciālēs virī bonī sed hoc spērāre licet jūdicāre perīculōsum est. multīs enim simulātiōnum involūcrīs tegitur et quasi vēlīs quibusdam obtenditur ūnīus cūjusque nātūrā frōns oculī vultūs persaepe mentiuntur ōrātiō vērō saepissimē. quam ob rem quī potes reperīre ex eō genere hominum quī pecūniae cupiditāte adductī careant iīs rēbus omnibus ā quibus nōs dīvulsī esse nōn possumus tē autem aliēnum hominem ament ex animō ac nōn suī commodī causā simulent mihi quidem permagnum vidētur praesertim sī īdem hominēs prīvātum nōn ferē quemquam praetōrēs semper omnīs amant. quō ex genere sī quem forte tuī cognōstī amantiōrem fierī enim potuit quam temporis hunc vērō ad tuum numerum libenter adscrībitō sīn autem id nōn perspiciēs nūllum genus erit in familiāritāte cavendum magis proptereā quod et omnīs viās pecūniae nōrunt et omnia pecūniae causā faciunt et quīcum vīctūrī nōn sunt ējus exīstimātiōnī cōnsulere nōn cūrant. Atque etiam ē Graecīs ipsīs dīligenter cavendae sunt quaedam familiāritātēs praeter hominum perpaucōrum sī quī sunt vetere Graeciā dignī nunc vērō fallācēs sunt permultī et levēs et diūturnā servitūte ad nimiam adsentātiōnem  ērudītī. quōs ego ūniversōs adhibērī līberāliter optimum quemque hospitiō amīcitiāque conjungī dīcō oportēre nimiae familiāritātēs eōrum neque honestae neque jam fidēlēs sunt. nōn enim audent adversārī nostrīs voluntātibus et nōn invident nōn nostrīs sōlum vērum etiam suīs. Jam quī in ējus modī rēbus in quibus vereor etiam nē dūrior sim cautus esse velim ac dīligēns quō mē animō in servīs esse cēnsēs quōs quidem cum omnibus in locīs tum praecipuē in prōvinciīs regere dēbēmus. quō dē genere multa praecipī possunt sed hoc et brevissimum est et facillimē tenērī potest ut ita sē gerant in istīs Asiāticīs itineribus ut sī iter Appiā viā facerēs nēve interesse quicquam pūtent utrum Trallīs an Formiās vēnerint. ac sī quis est ex servīs ēgregiē fidēlis sit in domesticīs rēbus et prīvātīs quae rēs ad officium imperī tuī atque ad aliquam partem reī pūblicae pertinēbunt dē iīs rēbus nē quid attingat. multa enim quae rēctē committī servīs fidēlibus possunt tamen sermōnis et vituperātiōnis vītandae causā committenda nōn sunt. Sed nesciō quō pactō ad praecipiendī ratiōnem dēlāpsa est ōrātiō mea cum id mihi prōpositum initiō nōn fuisset quid enim eī praecipiam quem ego in hōc praesertim genere intellegam prūdentia nōn esse īnferiōrem quam mē ūsū vērō etiam superiōrem sed tamen sī ad eā quae facerēs auctōritās accēderet mea tibi ipsī illa putāvī fore jūcundiōra. quā rē sint haec fundāmenta dignitātis tuae tua prīmum integritās et continentia deinde omnium quī tēcum sunt pudor dēlēctūs in familiāritātibus et prōvinciālium hominum et Graecōrum percautus et dīligēns familiae gravis et cōnstāns disciplīnā. quae cum honesta sint in hīs prīvātīs nostrīs cottīdiānīsque ratiōnibus in tantō imperiō tam dēprāvātīs mōribus tam corruptrīce prōvinciā dīvīnā videantur necesse est.  Haec īnstitūtiō atque haec disciplīna potest sustinēre in rēbus statuendīs et dēcernendīs eam sevēritātem quā tū in iīs rēbus ūsus es ex quibus nōn nūllās simultātēs cum magnā mea laetitiā susceptās habēmus nisi forte mē Pacōnī nesciō cūjus hominis nē Graecī quidem ac Mȳsī aut Phrygis potius querēlīs movērī putās aut Tuscēnī hominis furiōsī ac sordidī vōcibus cūjus tū ex impūrissimīs faucibus inhonestissimam cupiditātem ēripuistī summā cum aequitāte. haec et cētera plēna sevēritātis quae statuistī in istā prōvinciā nōn facile sine summā integritāte sustinērēmus. quā rē sit summā in jūre dīcendō sevēritās dum modo ea nē variētur grātia sed cōnservētur aequābilis. sed tamen parvī refert abs tē ipsō jūs dīcī aequāliter et dīligenter nisi īdem ab iīs fīet quibus tū ējus mūneris aliquam partem concesserīs. ac mihi quidem vidētur nōn sānē magna varietās esse negōtiōrum in administrandā Asiā sed ea tōtā jūris dictiōne maximē sustinērī. in quā scientiae praesertim prōvinciālis ratiō ipsa expedīta est cōnstantia est adhibenda et gravitās quae resistat nōn sōlum grātiae vērum etiam suspīciōnī. Adjungenda etiam est facilitās in audiendō lēnitās in dēcernendō in satīs faciendō ac disputandō dīligentiā. hīs rēbus nūper C. Octāvius jūcundissimus fuit apud quem proximus līctor quiēvit tacuit accēnsus quotiēns quisque voluit dīxit et quam voluit diū quibus ille rēbus fortasse nimis lēnis vidērētur nisi haec lēnitās illam sevēritātem tuērētur. cōgēbantur Sullānī hominēs quae per vim et metum abstulerant reddere quī in magistrātibus injūriōsē dēcrēverant eōdem ipsīs prīvātīs erat jūre pārendum. haec illīus sevēritās acerba vidērētur nisi multīs condīmentīs hūmānitātis mītigārētur.  Quod sī haec lēnitās grāta Rōmae est ubi tanta adrogantia est tam immoderāta lībertās tam īnfīnīta hominum licentia dēnique tot magistrātūs tot auxilia tanta vīs populī tanta senātūs auctōritās quam jūcunda tandem praetōris cōmitās in Asiā potest esse in quā tanta multitūdō cīvium tanta sociōrum tot urbēs tot cīvitātēs ūnīus hominis nūtum intuentur ubi nūllum auxilium est nūlla conquestiō nūllus senātus nūlla contiō. quā rē permagnī hominis est et cum ipsā nātūrā moderātī tum vērō etiam doctrīna atque optimārum artium studiīs ērudītī sīc sē adhibēre in tantā potestāte ut nūlla alia potestās ab iīs quibus is praesit dēsīderētur ut est Cȳrus ille ā Xenophonte nōn ad historiae fidem scrīptūs sed ad effigiem jūstī imperī cūjus summa gravitās ab illō philosophō cum singulārī cōmitāte conjungitur. quōs quidem librōs nōn sine causā noster ille Āfricānus dē manibus pōnere nōn solēbat. nūllum est enim praetermissum in iīs officium dīligentis et moderātī imperī eaque sī sīc coluit ille quī prīvātus futūrus numquam fuit quōnam modo retinenda sunt iīs quibus imperium ita datum est ut redderent et ab iīs lēgibus datum est ad quās revertendum est Ac mihi quidem videntur hūc omnia esse referenda iīs quī praesunt aliīs ut iī quī erunt in eōrum imperiō sint quam beātissimī. quod tibi et esse antīquissimum et ab initiō fuisse ut prīmum Asiam attigistī cōnstantī fāmā atque omnium sermōne celebrātum est. est autem nōn modō ējus quī sociīs et cīvibus sed etiam ējus quī servīs quī mūtīs pecudibus praesit eōrum quibus praesit commodīs ūtilitātīque servīre. cūjus quidem generis cōnstāre inter omnīs videō abs tē summam adhibērī dīligentiam nūllum aes aliēnum novum contrahī cīvitātibus vetere autem magnō et gravī multās abs tē esse līberātās urbis complūrīs dīrutās ac paene dēsertās in  quibus ūnam Iōniae nōbilissimam alteram Cāriae Samum et Halicarnāssum per tē esse recreātās nūllās esse in oppidīs sēditiōnēs nūllās discordiās prōvidērī abs tē ut cīvitātēs optimātium cōnsiliīs administrentur sublāta Mȳsiae latrōcinia caedis multīs locīs repressās pācem tōtā prōvinciā cōnstitūtam neque sōlum illa itinerum atque agrōrum sed multō etiam plūra et mājōra oppidōrum et fānōrum latrōcinia esse dēpulsa remōtam ā fāmā et ā fortūnīs et ab ōtiō locupletum illam acerbissimam ministram praetōrum avāritiae calumniam sūmptūs et tribūta cīvitātum ab omnibus quī eārum cīvitātum fīnēs incolant tolerārī aequāliter facillimōs esse aditūs ad tē patēre aurīs tuās querēlīs omnium nūllīus inopiam ac sōlitūdinem nōn modo illō populārī accessū ac tribūnālī sed nē domō quidem et cubiculō esse exclūsam tuō tōtō dēnique imperiō nihil acerbum esse nihil crūdēle atque omnia plēna clēmentiae mānsuētūdinis hūmānitātis. Quantum vērō illud est beneficium tuum quod inīquō et gravī vectīgālī aedīliciō cum magnīs nostrīs simultātibus Asiam līberāstī etenim sī ūnus homō nōbilis queritur palam tē quod ēdīxerīs nē ad lūdōs pecūniae dēcernerentur HS cc sibi ēripuisse quanta tandem pecūnia penderētur sī omnium nōmine quīcumque Rōmae lūdōs facerent quod erat jam īnstitūtum ērogārētur quamquam hās querēlās hominum nostrōrum illō cōnsiliō oppressimus quod in Asiā nesciō quōnam modo Rōmae quidem nōn mediocrī cum admīrātiōne laudātur quod cum ad templum monumentumque nostrum cīvitātēs pecūniās dēcrēvissent cumque id et prō meīs magnīs meritīs et prō tuīs maximīs beneficiīs summa suā voluntāte fēcissent nōminātimque lēx exciperet ut ad  templum et monumentum capere licēret cumque id quod dabātur nōn esset interitūrum sed in ōrnāmentīs templī futūrum ut nōn mihi potius quam populō Rōmānō ac dīs immortālibus datum vidērētur tamen id in quō erat dignitās erat lēx erat eōrum quī faciēbant voluntās accipiendum nōn putāvī cum aliīs dē causīs tum etiam ut animō aequiōre ferrent iī quibus nec dēbērētur nec licēret. Quāpropter incumbe tōtō animō et studiō omnī in eam ratiōnem quā adhūc ūsus es ut eōs quōs tuae fideī potestātīque senātūs populusque Rōmānus commīsit et crēdidit dīligās et omnī ratiōne tueāre et esse quam beātissimōs velīs. quod sī tē sors Āfrīs aut Hispānīs aut Gallīs praefēcisset immānibus ac barbarīs nātiōnibus tamen esset hūmānitātis tuae cōnsulere eōrum commodīs et ūtilitātī salūtīque servīre cum vērō eī generī hominum praesīmus nōn modo in quō ipsa sit sed etiam ā quō ad aliōs pervēnisse pūtētur hūmānitās certē iīs eam potissimum tribuere dēbēmus ā quibus accēpimus. nōn enim mē hoc jam dīcere pudēbit praesertim in eā vītā atque iīs rēbus gestīs in quibus nōn potest residēre inertiae aut levitātis ūlla suspīciō nōs ea quae cōnsecūtī sīmus iīs studiīs et artibus esse adeptōs quae sint nōbīs Graeciae monumentīs disciplīnīsque trādita. quā rē praeter commūnem fidem quae omnibus dēbētur praetereā nōs istī hominum generī praecipuē dēbēre vidēmur ut quōrum praeceptīs sumus ērudītī apud eōs ipsōs quod ab iīs didicerīmus velimus exprōmere. Atque ille quidem prīnceps ingenī et doctrīnae Platō tum dēnique fore beātās rēs pūblicās putāvit sī aut doctī ac sapientēs hominēs eās regere coepissent aut iī quī regerent omne suum studium in doctrīnā et sapientiā collocārent. hanc conjūnctiōnem vidēlicet potestātis et sapientiae salūtī  cēnsuit cīvitātibus esse posse. quod fortasse aliquandō ūniversae reī pūblicae nostrae nunc quidem profectō istī prōvinciae contigit ut is in eā summam potestātem habēret cui in doctrīnā cui in virtūte atque hūmānitāte percipienda plūrimum positum ā pueritiā studī fuisset et temporis. quā rē cūra ut hīc annus quī ad labōrem tuum accessit īdem ad salūtem Asiae prōrogātus esse videātur. quoniam in tē retinendō fuit Asiā fēlīcior quam nōs in dēdūcendō perficē ut laetitia prōvinciae dēsīderium nostrum lēniātur. etenim sī in prōmerendō ut tibi tantī honōrēs habērentur quantī haud sciō an nēminī fuistī omnium dīligentissimus multō mājōrem in hīs honōribus tuendīs adhibēre dīligentiam dēbēs. equidem dē istō genere honōrum quid sentīrem scrīpsī ad tē ante. semper eōs putāvī sī vulgārēs essent vīlis sī temporis causā cōnstituerentur levis sī vērō id quod ita factum est meritīs tuīs tribuerentur exīstimābam multam tibi in hīs honōribus tuendīs operam esse pōnendam. quā rē quoniam in istīs urbibus cum summō imperiō et potestāte versāris in quibus tuās virtūtēs cōnsecrātās et in deōrum numerō collocātās vidēs in omnibus rēbus quās statuēs quās dēcernēs quās agēs quid tantīs hominum opīniōnibus tantīs dē tē jūdiciīs tantīs honōribus dēbeās cōgitābis. id autem erit ējus modī ut cōnsulās omnibus ut medeāre incommodīs hominum prōvideās salūtī ut tē parentem Asiae et dīcī et habērī velīs. Atque huic tuae voluntātī ac dīligentiae difficultātem magnam adferunt pūblicānī. quibus sī adversāmur ōrdinem dē nōbīs optimē meritum et per nōs cum rē pūblicā conjūnctum et ā nōbīs et ā rē pūblicā dījungēmus sīn autem omnibus in rēbus obsequēmur funditus eōs perīre patiēmur quōrum nōn modo salūtī sed etiam commodīs cōnsulere dēbēmus. haec est ūna sī vērē cōgitāre volumus in tōtō imperiō tuō  difficultās. nam esse abstinentem continēre omnīs cupiditātēs suōs coercēre jūris aequābilem tenēre ratiōnem dīligentem tē in rēbus cognōscendīs facilem in hominibus audiendīs admittendīsque praebēre praeclārum magis est quam difficile. nōn est enim positum in labōre aliquō sed in quādam inductiōne animī et voluntāte. illā causā pūblicānōrum quantam acerbitātem adferat sociīs intellēximus ex cīvibus quī nūper in portōriīs Ītaliae tollendīs nōn tam dē portōriō quam dē nōn nūllīs injūriīs portitōrum querēbantur. quā rē nōn ignōrō quid sociīs accidat in ultimīs terrīs cum audierim in Ītaliā querēlās cīvium. hic tē ita versārī ut et pūblicānīs satīs faciās praesertim pūblicīs male redēmptīs et sociōs perīre nōn sinās dīvīnae cūjusdam virtūtis esse vidētur id est tuae. Ac prīmum Graecīs id quod acerbissimum est quod sunt vectīgālēs nōn ita acerbum vidērī dēbet proptereā quod sine imperiō populī Rōmānī suīs īnstitūtīs per sē ipsī ita fuērunt. nōmen autem pūblicānī aspernārī nōn possunt quī pendēre ipsī vectīgal sine pūblicānō nōn potuerint quod iīs aequāliter Sulla dīscrīpserat. nōn esse autem lēniōrēs in exigendīs vectīgālibus Graecōs quam nostrōs pūblicānōs hinc intellegī potest quod Cauniī nūper omnibusque ex īnsulīs quae erant ā Sullā Rhodiīs attribūtae cōnfūgērunt ad senātum nōbīs ut potius vectīgal quam Rhodiīs penderent. quā rē nōmen pūblicānī neque iī dēbent horrēre quī semper vectīgālēs fuērunt neque iī aspernārī quī per sē pendēre vectīgal nōn potuērunt neque iī recūsāre quī postulāvērunt. simul et illud Asiā cōgitet nūllam ab sē neque bellī externī neque domesticārum discordiārum calamitātem āfutūram fuisse sī hōc imperiō nōn tenērētur id autem imperium cum retinērī sine vectīgālibus nūllō modō possit aequō animō parte aliqua  suōrum frūctuum pācem sibi sempiternam redimat atque ōtium. quod sī genus ipsum et nōmen pūblicānī nōn inīquō animō sustinēbunt poterunt iīs cōnsiliō et prūdentiā tuā reliqua vidērī mītiōra. possunt in pactiōnibus faciendīs nōn lēgem spectāre cēnsōriam sed potius commoditātem cōnficiendī negōtī et līberātiōnem molestiae. potes etiam tū id facere quod et fēcistī ēgregiē et facis ut commemorēs quanta sit in pūblicānīs dignitās quantum nōs illī ōrdinī dēbeāmus ut remōtō imperiō ac vī potestātis et fascium pūblicānōs cum Graecīs grātiā atque auctōritāte conjungās sed et ab iīs dē quibus optimē tū meritus es et quī tibi omnia dēbent hoc petās ut facilitāte suā nōs eam necessitūdinem quae est nōbīs cum pūblicānīs obtinēre et cōnservāre patiantur. Sed quid ego tē haec hortor quae tū nōn modo facere potes tuā sponte sine cūjusquam praeceptīs sed etiam magna jam ex parte perfēcistī nōn enim dēsistunt nōbīs agere cottīdiē grātiās honestissimae et maximae societātēs quod quidem mihi idcircō jūcundius est quod īdem faciunt Graecī. difficile est autem ea quae commodīs ūtilitāteque et prope nātūrā dīversā sunt voluntāte conjungere. at ea quidem quae suprā scrīpta sunt nōn ut tē īnstituerem scrīpsī neque enim prūdentia tua cūjusquam praecepta dēsīderat sed mē in scrībendō commemorātiō tuae virtūtis dēlectāvit. quamquam in hīs litterīs longior fuī quam aut vellem aut quam mē putāvī fore. Ūnum est quod tibi ego praecipere nōn dēsinam neque tē patiar quantum erit in mē cum exceptiōne laudārī. omnēs enim quī istinc veniunt ita dē tuā virtūte integritāte hūmānitāte commemorant ut in tuīs summīs laudibus excipiant ūnam īrācundiam. quod vitium cum in hāc prīvāta cottīdiānaque vīta levis esse animī atque īnfirmī vidētur tum vērō nihil est tam dēfōrme quam ad summum imperium etiam  acerbitātem nātūrae adjungere. quā rē illud nōn suscipiam ut quae dē īrācundiā dīcī solent ā doctissimīs hominibus ea nunc tibi expōnam cum et nimis longus esse nōlim et ex multōrum scrīptīs ea facile possīs cognōscere illud quod est epistulae proprium ut is ad quem scrībitur dē iīs rēbus quās ignōrat certior fīat praetermittendum esse nōn putō. Sīc ad nōs omnēs ferē dēferunt nihil cum absit īrācundia dīcere solent tē fierī posse jūcundius sed cum tē alicūjus improbitās perversitāsque commōverit sīc tē animō incitārī ut ab omnibus tua dēsīderētur hūmānitās. quā rē quoniam in eam ratiōnem vītae nōs nōn tam cupiditās quaedam glōriae quam rēs ipsa ac fortūna dēdūxit ut sempiternus sermō hominum dē nōbīs futūrus sit caveāmus quantum efficere et cōnsequī possumus ut nē quod in nōbīs īnsigne vitium fuisse dīcātur. neque ego nunc hoc contendō quod fortasse cum in omnī nātūrā tum jam in nostrā aetāte difficile est mūtāre animum et sī quid est penitus īnsitum mōribus id subitō ēvellere sed tē illud admoneō ut sī hoc plānē vītāre nōn potes quod ante occupātur animus ab īrācundiā quam prōvidēre ratiō potuit nē occupārētur ut tē ante comparēs cottīdiēque meditēre resistendum esse īrācundiae cumque eā maximē animum moveat tum tibi esse dīligentissimē linguam continendam quae quidem mihi virtūs interdum nōn minor vidētur quam omnīnō nōn īrāscī. nam illud est nōn sōlum gravitātis sed nōn numquam etiam lentitūdinis moderārī vērō et animō et ōrātiōnī cum sīs īrātus aut etiam tacēre et tenēre in suā potestāte mōtum animī et dolōrem etsī nōn est perfectae sapientiae tamen est nōn mediocris ingenī. Atque in hōc genere multō tē esse jam commodiōrem mītiōremque nūntiant. nūllae tuae vehementiōrēs animī concitātiōnēs nūlla maledicta ad nōs nūllae contumēliae  perferuntur. quae cum abhorrent ā litterīs ab hūmānitāte tum vērō contrāriā sunt imperiō ac dignitātī. nam sī implācābilēs īrācundiae sunt summa est acerbitās sīn autem exōrābilēs summa levitās quae tamen ut in malīs acerbitātī antepōnenda est. sed quoniam prīmus annus habuit dē hāc reprehēnsiōne plūrimum sermōnis crēdō proptereā quod tibi hominum injūriae quod avāritiā quod īnsolentiā praeter opīniōnem accidēbat et intolerābilis vidēbātur secundus autem multō leviōrem quod et cōnsuētūdō et ratiō et ut ego arbitror meae quoque litterae tē patientiōrem lēniōremque fēcērunt tertius annus ita dēbet esse ēmendātus ut nē minimam quidem rem quisquam possit ūllam reprehendere. Ac jam hōc locō nōn hortātiōne neque praeceptīs sed precibus tēcum frāternīs agō tōtum ut animum cūram cōgitātiōnemque tuam pōnās in omnium laude undique colligenda. quod sī in mediocris tantum sermōnis ac praedicātiōnis nostrae rēs essent nihil abs tē eximium nihil praeter aliōrum cōnsuētūdinem postulārētur. nunc vērō propter eārum rērum in quibus versātī sumus splendōrem et magnitūdinem nisi summam laudem ex istā prōvinciā adsequimur vix vidēmur summam vituperātiōnem posse vītāre. ea nostra ratiō est ut omnēs bonī cum faveant tum etiam omnem ā nōbīs dīligentiam virtūtemque et postulent et exspectent omnēs autem improbī quod cum iīs bellum sempiternum suscēpimus vel minimā rē ad reprehendendum contentī esse videantur. quā rē quoniam ējus modī theātrum tōtīus Asiae virtūtibus tuīs est datum celebritāte refertissimum magnitūdine amplissimum jūdiciō ērudītissimum nātūra autem ita resonāns ut usque Rōmam significātiōnēs  vōcēsque referantur contende quaesō atque ēlabōrā nōn modo ut hīs rēbus dignus fuisse sed etiam ut illa omnia tuīs artibus superāsse videāre et quoniam mihi cāsūs urbānam in magistrātibus administrātiōnem reī pūblicae tibi prōvinciālem dedit et sī mea pars nēminī cēdit fac ut tua cēterōs vincat. simul et illud cōgitā nōs nōn dē reliquā et spērātā glōria jam labōrāre sed dē parta dīmicāre quae quidem nōn tam expetenda nōbīs fuit quam tuenda est. Ac sī mihi quicquam esset abs tē sēparātum nihil amplius dēsīderārem hōc statū quī mihi jam partus est. nunc vērō sīc rēs sēsē habet ut nisi omnia tua facta atque dicta nostrīs rēbus istinc respondeant ego mē tantīs meīs labōribus tantīsque perīculīs quōrum tū omnium particeps fuistī nihil cōnsecūtum putem. quod sī ut amplissimum nōmen cōnsequerēmur ūnus praeter cēterōs adjūvistī certē īdem ut id retineāmus praeter cēterōs ēlabōrābis. nōn est tibi hīs sōlīs ūtendum exīstimātiōnibus ac jūdiciīs quī nunc sunt hominum sed iīs etiam quī futūrī sunt quamquam illōrum erit vērius jūdicium obtrectātiōne et malevolentiā līberātum. dēnique etiam illud dēbēs cōgitāre nōn tē tibi sōlī glōriam quaerere quod sī esset tamen nōn neglegerēs praesertim cum amplissimīs monumentīs cōnsecrāre voluissēs memoriam nōminis tuī. sed ea tibi est commūnicanda mēcum prōdendā līberīs nostrīs. in quā cavendum est nē sī neglegentior fuerīs nōn tibi parum cōnsuluisse sed etiam tuīs invīdisse videāris. Atque haec nōn eō dīcuntur ut tē ōrātiō mea dormientem excitāsse sed potius ut currentem incitāsse videātur. faciēs enim perpetuō quae fēcistī ut omnēs aequitātem tuam temperantiam sevēritātem integritātemque laudārent. sed mē quaedam tenet propter singulārem amōrem īnfīnīta in tē aviditās glōriae. quamquam illud exīstimō cum jam tibi  Asiā sīcuti ūnī cuique suā domūs notā esse dēbeat cum ad tuam summam prūdentiam tantus ūsus accesserit nihil esse quod ad laudem attineat quod nōn tū optimē perspiciās et tibi nōn sine cūjusquam hortātiōne in mentem veniat cottīdiē. sed ego quia cum tuā lēgō tē audīre et quia cum ad tē scrībō tēcum loquī videor idcircō et tua longissima quāque epistulā maximē dēlector et ipse in scrībendō sum saepe longior. Illud tē ad extrēmum et ōrō et hortor ut tamquam poētae bonī et āctōrēs industriī solent sīc tū in extrēmā parte et conclūsiōne mūneris ac negōtī tuī dīligentissimus sīs ut hīc tertius annus imperī tuī tamquam tertius perfectissimus atque ōrnātissimus fuisse videātur. id facillimē faciēs sī mē cui semper ūnī magis quam ūniversīs placēre voluistī tēcum semper esse putābis et omnibus iīs rēbus quās dīcēs et faciēs interesse. Reliquum est ut tē ōrem ut valētūdinī tuae sī mē et tuōs omnīs valēre vīs dīligentissimē serviās. MARCUS QUĪNTŌ FRĀTRĪ SALŪTEM Stātius ad mē venit ā. d. viīī Kal. Nov. ējus adventūs quod ita scrīpsistī dīreptum īrī tē ā tuīs dum is abesset molestus mihi fuit quod autem exspectātiōnem suī concursumque eum quī erat futūrus sī ūna tēcum dēcēderet neque anteā vīsus esset sustulit id mihi nōn incommodē vīsum est accidisse. exhaustus est enim sermō hominum et multae ēmissae jam ējus modī vōcēs ALL AIĒĪ TĪNĀ FWTĀ MEGĀN quae tē absente cōnfectā esse laetor.  Quod autem idcircō ā tē missus est mihi ut sē pūrgāret id necesse minimē fuit. prīmum enim numquam ille mihi fuit suspectus neque ego quae ad tē dē illō scrīpsī scrīpsī meō jūdiciō sed cum ratiō salūsque omnium nostrum quī ad rem pūblicam accēdimus nōn vēritāte sōlum sed etiam fāma nīterētur sermōnēs ad tē aliōrum semper nōn mea jūdicia perscrīpsī. quī quidem quam frequentēs essent et quam gravēs adventū suō Stātius ipse cognōvit. etenim intervēnit nōn nūllōrum querēlīs quae apud mē dē illō ipsō habēbantur et sentīre potuit sermōnēs inīquōrum in suum potissimum nōmen ērumpere. Quod autem mē maximē movēre solēbat cum audiēbam illum plūs apud tē posse quam gravitās istīus aetātis imperī prūdentiae postularetquam multōs enim mēcum ēgisse putās ut sē Stātiō commendārem quam multa autem ipsum AFELWS mēcum in sermōne ita posuisse id mihi nōn placuit monuī suāsī dēterruī quibus in rēbus etiam sī fidēlitās summa est quod prōrsus crēdō quoniam tū ita jūdicās tamen speciēs ipsa tam grātiōsī lībertī aut servī dignitātem habēre nūllam potest. atque hoc sīc habētō nihil enim nec temere dīcere nec astūtē reticēre dēbeō māteriam omnem sermōnum eōrum quī dē tē dētrahere velint Stātium dedisse anteā tantum intellegī potuisse īrātōs tuae sevēritātī esse nōn nūllōs hoc manūmissō īrātīs quod loquerentur nōn dēfuisse. Nunc respondēbō ad eās epistulās quās mihi reddidit L. Caesius cui quoniam ita tē velle intellegō nūllō locō dēerō quārum altera est dē Blaundēnō Zeuxide quem scrībis certissimum mātricīdam tibi ā mē intimē commendārī. quā dē rē et dē hōc genere tōtō nē forte mē in Graecōs tam  ambitiōsum factum esse mīrēre pauca cognōsce. ego cum Graecōrum querēlās nimium valēre sentīrem propter hominum ingenia ad fallendum parāta quōscumque dē tē querī audīvī quācumque potuī ratiōne plācāvī. prīmum Dionȳsopolītās quī erant inimīcissimī lēnīvī quōrum prīncipem Hermippum nōn sōlum sermōne meō sed etiam familiāritāte dēvīnxī. ego Apamēnsem Hephaestium ego levissimum hominem Megaristum Antandrium ego Nīciam Smyrnaeum ego nūgās maximās omnī mea comitātē sum complexūs Nymphōnem etiam Colophōnium. quae fēcī omnia nōn quō mē aut hī hominēs aut tōta nātiō dēlectāret. pertaesum est levitātis adsentātiōnis animōrum nōn officiīs sed temporibus servientium. Sed ut ad Zeuxim revertar cum is dē M. Cascellī sermōne sēcum habitō quae tū scrībis eā ipsa loquerētur obstitī ējus sermōnī et hominem in familiāritātem recēpī. tua autem quae fuerit cupiditās tanta nesciō quod scrībis cupīsse tē quoniam Smyrnae duōs Mȳsōs īnsuissēs in culleum simile in superiōre parte prōvinciae edere exemplum sevēritātis tuae et idcircō Zeuxim ēlicere omnī ratiōne voluisse. quem adductum in jūdicium fortasse an dīmittī nōn oportuerit conquīrī vērō et ēlicī blanditiīs ut tū scrībis ad jūdicium necesse nōn fuit eum praesertim hominem quem ego et ex suīs cīvibus et ex multīs aliīs cottīdiē magis cognōscō nōbiliōrem esse prope quam cīvitātem suam. At enim Graecīs sōlīs indulgeō. quid L. Caecilium nōnne omnī ratiōne plācāvī quem hominem quā īrā quō spīritū quem dēnique praeter Tuscenium cūjus causā sānārī nōn potest nōn mītigāvī ecce suprā caput homō levis ac sordidus sed tamen equestrī cēnsū Catiēnus etiam is lēniētur. cūjus tū in patrem quod fuistī asperior nōn repre  hendō. certō sciō tē enim fēcisse cum causā. sed quid opus fuit ējus modī litterīs quās ad ipsum mīsistī illum crucem sibi ipsum cōnstituere ex quā tū eum ante dētrāxissēs tē cūrātūrum fūmō ut combūrerētur plaudente tōtā prōvinciā. quid vērō ad C. Fabium nesciō quem nam eam quoque epistulam T. Catiēnus circumgestat renūntiārī tibi Licinium plagiārium cum suō pullō mīluīnō tribūta exigere deinde rogās Fabium ut et patrem et fīlium vīvōs combūrat sī possit sī minus ad tē mittat utī jūdiciō combūrantur. hae litterae abs tē per jocum missae ad C. Fabium sī modo sunt tuae cum leguntur invidiōsam atrōcitātem verbōrum habent. Ac sī omnium meārum litterārum praecepta repetēs intellegēs esse nihil ā mē nisi ōrātiōnis acerbitātem et īrācundiam et sī forte rārō litterārum missārum indīligentiam reprehēnsam. quibus quidem in rēbus sī apud tē plūs auctōritās mea quam tua sīve nātūra paulō ācrior sīve quaedam dulcēdō īrācundiae sīve dīcendī sāl facētiaeque valuissent nihil sānē esset quod nōs paenitēret. et mediocrī mē dolōre putās adficī cum audiam quā sit exīstimātiōne Vergilius quā tuus vīcīnus C. Octāvius nam sī tē interiōribus vīcīnīs tuīs Ciliciēnsī et Syriacō antepōnis valdē magnum facis atque is dolor est quod cum iī quōs nōmināvī tē innocentia nōn vincant vincunt tamen artificiō benevolentiae colligendae quī neque Cȳrum Xenophontis neque Agēsilāum nōverint quōrum rēgum summō imperiō nēmō umquam verbum ūllum asperius audīvit. Sed haec ā prīncipiō tibi praecipiēns quantum prōfēcerim nōn ignōrō. nunc tamen dēcēdēns id quod mihi jam facere vidēris relinque quaesō quam jūcundissimam memoriam  tuī. successōrem habēs perblandum cēterā valdē illīus adventū tua requīrentur. in litterīs mittendīs saepe ad tē scrīpsī nimium tē exōrābilem praebuistī. tolle omnīs sī potes inīquās tolle inūsitātās tolle contrāriās. Statius mihi nārrāvit scrīptās ad tē solēre adferrī ā sē legī et sī inīquae sint fierī tē certiōrem ante quam vērō ipse ad tē vēnisset nūllum dēlēctum litterārum fuisse ex eō esse volūmina sēlēctārum epistulārum quae reprehendī solērent. hoc dē genere nihil tē nunc quidem moneō sērō est enim ac scīre potes multa mē variē dīligenterque monuisse illud tamen quod Theopompō mandāvī cum essem admonitus ab ipsō vidē per hominēs amantis tuī quod est facile ut haec genera tollantur epistulārum prīmum inīquārum deinde contrāriārum tum absurdē et inūsitātē scrīptārum postrēmō in aliquem contumēliōsārum. atque ego haec tam esse quam audiō nōn putō et sī sunt occupātiōnibus tuīs minus animadversa nunc perspice et pūrgā. lēgī epistulam quam ipse scrīpsisse Sulla nōmenclātor dictus est nōn probandam legī nōn nūllās īrācundās. Sed tempore ipsō dē epistulīs. nam cum hanc pāginam tenērem L. Flāvius praetor dēsignātus ad mē venit homō mihi valdē familiāris. is mihi tē ad prōcūrātōrēs suōs litterās mīsisse quae mihi vīsae sunt inīquissimae nē quid dē bonīs quae L. Octāvī Nāsōnis fuissent cui L. Flāvius hērēs est dēminuerent ante quam C. Fundāniō pecūniam solvissent itemque mīsisse ad Apollōnidēnsīs nē dē bonīs quae Octāvī fuissent dēminuī paterentur prius quam Fundāniō dēbitum solūtum esset. haec mihi vērī similia nōn videntur. sunt enim ā prūdentiā tuā remōtissima. nē dēminuat hērēs quid sī īnfitiātur quid sī omnīnō nōn dēbet quid praetor solet  jūdicāre dēbērī quid ego Fundāniō nōn cupiō nōn amīcus sum nōn misericordiā moveor nēmō magis. sed vīs jūris ējus modī est quibusdam in rēbus ut nihil sit locī grātiae. atque ita mihi dīcēbat Flāvius scrīptum in eā epistulā quam tuam esse dīcēbat tē aut quasi amīcīs tuīs grātiās āctūrum aut quasi inimīcīs incommodātūrum. quid multa ferēbat id graviter vehementer mēcum querēbātur ōrābatque ut ad tē quam dīligentissimē scrīberem. quod faciō et tē prōrsus vehementer etiam atque etiam rogō ut et prōcūrātōribus Flāvī remittās dē dēminuendō et Apollōnidēnsibus nē quid praescrībās quod contrā Flāvium sit amplius. et Flāvī causā et scīlicet Pompēī faciēs omnia. nōlō mē dīus fīdius ex tuā injūriā in illum tibi līberālem mē vidērī sed et tē ōrō ut tū ipse auctōritātem et monumentum aliquod dēcrētī aut litterārum tuārum relinquās quod sit ad Flāvī rem et ad causam accommodātum. fert enim graviter homō et meī observantissimus et suī jūris dignitātisque retinēns sē apud tē neque amīcitiā nec jūre valuisse. et ut opīnor Flāvī aliquandō rem et Pompējus et Caesar tibi commendārunt et ipse ad tē scrīpserat Flāvius et ego certē. quā rē sī ūlla rēs est quam tibi mē petente faciendam putēs haec ea sit. sī mē amās cūrā ēlabōrā perficē ut Flāvius et tibi et mihi quam maximās grātiās agat. hoc tē ita rogō ut mājōre studiō rogāre nōn possim. Quod ad mē dē Hermīā scrībis mihi mehercule valdē molestum fuit. litterās ad tē parum frāternē scrīpseram quās ōrātiōne Diodotī Lūcullī lībertī commōtus dē pactiōne statim quod audieram īrācundius scrīpseram et revocāre cupiēbam. huic tū epistulae nōn frāternē scrīptae frāternē dēbēs ignōscere. Dē Cēnsōrīnō Antōniō Cassiīs Scaevolā tē ab iīs dīligī  ut scrībis vehementer gaudeō. cētera fuērunt in eādem epistulā graviōra quam vellem ORQAN TAN NAUN et APĀC QANEIN. mājōra ista erunt. meae objūrgātiōnēs fuērunt amōris plēnissimae. quae sunt nōn nūlla sed tamen mediocria et parva potius. ego tē numquam ūlla in rē dignum minimā reprehēnsiōne putāssem cum tē sānctissimē gererēs nisi inimīcōs multōs habērēmus. quae ad tē aliquā cum admonitiōne aut objūrgātiōne scrīpsī scrīpsī propter dīligentiam cautiōnis meae in quā et maneō et manēbō et īdem ut faciās nōn dēsistam rogāre. Attalus Hypaepēnus mēcum ēgit ut sē nē impedīrēs quō minus quod ad Q. Pūblicī statuam dēcrētum est ērogārētur. quod ego tē et rogō et admoneō nē tālis virī tamque nostrī necessārī honōrem minuī per tē aut impedīrī velīs. praetereā Aesōpī nostrī tragoedī familiāris Licinus servus tibi nōtus aufugit. is Athēnīs apud Patrōnem Epicūrēum prō līberō fuit inde in Asiam venit. posteā Platō quīdam Sardiānus Epicūrēus quī Athēnīs solet esse multum et quī tum Athēnīs fuerat cum Licinus eō vēnisset et cum eum fugitīvum esse posteā ex Aesōpī litterīs cognōsset hominem comprehendit et in cūstōdiam Ephesī trādidit sed in pūblicamne an in pistrīnum nōn satis ex litterīs ējus intellegere potuimus. tū quoque modo est quoniam Ephesī est hominem investīgēs velim summāque dīligentiā vel Rōmam mittās vel tēcum dēdūcās. nōlī spectāre quantī homō sit. parvī enim pretī est quī tam nihilī sit. sed tantō dolōre Aesōpus est adfectus  propter servī scelus et audāciam ut nihil eī grātius facere possīs quam sī illum per tē reciperārit. Nunc ea cognōsce quae maximē exoptās. rem pūblicam funditus āmīsimus adeō ut C. Catō adulēscēns nūllīus cōnsilī sed tamen cīvis Rōmānus et Catō vix vīvus effūgerit quod cum Gabīnium dē ambitū vellet postulāre neque praetōrēs diēbus aliquot adīrī possent vel potestātem suī facerent in contiōnem ascendit et Pompējum prīvātum dictātōrem appellāvit. propius nihil est factum quam ut occīderētur. ex hōc quī sit statūs tōtīus reī pūblicae vidēre potes. Nostrae tamen causae nōn videntur hominēs dēfutūrī. mīrandum in modum profitentur offerunt sē pollicentur. equidem cum spē sum maxima tum mājōre etiam animō spē ut superiōrēs fore nōs cōnfīdam animō ut in hāc rē pūblicā nē cāsum quidem ūllum pertimēscam. sed tamen sē rēs sīc habet sī diem nōbīs dīxerit tōta Ītalia concurret ut multiplicātā glōriā discēdāmus sīn autem vī agere cōnābitur spērō fore studiīs nōn sōlum amīcōrum sed etiam aliēnōrum ut vī resistāmus. omnēs et sē et suōs amīcōs clientīs lībertōs servōs pecūniās dēnique suās pollicentur. nostra antīqua manus bonōrum ārdet et studiō nostrī atque amōre. sī quī anteā aut aliēniōrēs fuerant aut languidiōrēs nunc hōrum rēgum odiō sē cum bonīs conjungunt. Pompējus omnia pollicētur et Caesar quibus ego ita crēdō ut nihil dē meā comparātiōne dēminuam. tribūnī pl. dēsignātī sunt nōbīs amīcī cōnsulēs sē optimē ostendunt praetōrēs habēmus amīcissimōs et ācerrimōs cīvīs Domitium Nigidium Memmium Lentulum bonōs etiam aliōs sed hōs singulāris.  quā rē magnum animum fac habeās et spem bonam. dē singulīs tamen rēbus quae cottīdiē gerentur faciam tē crēbrō certiōrem. MARCUS QUĪNTŌ FRĀTRĪ SALŪTEM Mī frāter mī frāter mī frāter tūne id veritus es nē ego īrācundiā aliquā adductus puerōs ad tē sine litterīs mīserim aut etiam nē tē vidēre nōluerim ego tibi īrāscerer tibi ego possem īrāscī scīlicet tū enim mē adflīxistī tuī mē inimīcī tua mē invidia ac nōn ego tē miserē perdidī. meus ille laudātus cōnsulātus mihi tē līberōs patriam fortūnās tibi velim nē quid ēripuerit praeter ūnum mē. sed certē ā tē mihi omnia semper honesta et jūcunda cecidērunt ā mē tibi lūctus meae calamitātis metus tuae dēsīderium maeror sōlitūdō. ego tē vidēre nōluerim immō vērō mē ā tē vidērī nōluī. nōn enim vīdissēs frātrem tuum nōn eum quem relīquerās nōn eum quem nōrās nōn eum quem flēns flentem prōsequentem proficīscēns dīmīserās nē vestīgium quidem ējus nec simulācrum sed quandam effigiem spīrantīs mortuī. Atque utinam mē mortuum prius vīdissēs aut audīssēs utinam tē nōn sōlum vītae sed etiam dignitātis meae superstitem relīquissem sed testor omnīs deōs mē hāc ūnā vōce ā morte esse revocātum quod omnēs in meā vītā partem aliquam tuae vītae repositam esse dīcēbant. quā in rē peccāvī scelerātēque fēcī. nam sī occīdissem mors ipsa meam pietātem amōremque in tē facile dēfenderet nunc commīsī  ut vīvō mē cārerēs vīvō mē aliīs indigērēs mea vōx in domesticīs perīculīs potissimum occīderet quae saepe aliēnissimīs praesidiō fuisset. Nam quod ad tē puerī sine litterīs vēnērunt quoniam vidēs nōn fuisse īrācundiae causam certē pigritia fuit et quaedam īnfīnīta vīs lacrimārum et dolōrum. haec ipsa mē quō flētū putās scrīpsisse eōdem quō tē legere certō sciō. an ego possum aut nōn cōgitāre aliquandō dē tē aut umquam sine lacrimīs cōgitāre cum enim tē dēsīderō frātrem sōlum dēsīderō ego vērō suāvitāte prope frātrem aetāte prope aequālem obsequiō fīlium cōnsiliō parentem. quid mihi sine tē umquam aut tibi sine mē jūcundum fuit quid quod eōdem tempore dēsīderō fīliam quā pietāte quā modestiā quō ingeniō effigiem ōris sermōnis animī meī. quod fīlium venustissimum mihique dulcissimum quem ego ferus ac ferreus ē complexū dīmīsī meō sapientiōrem puerum quam vellem sentiēbat enim miser jam quid agerētur. quid vērō quod tuum fīlium quid imāginem tuam quem meus Cicerō et amābat ut frātrem et jam ut mājōrem frātrem verēbātur quid quod mulierem miserrimam fidēlissimam conjugem mē prōsequī nōn sum passūs ut esset quae reliquiās commūnīs calamitātis commūnis līberōs tuērētur Sed tamen quōquō modo potuī scrīpsī et dedī litterās ad tē Philogōnō lībertō tuō quās crēdō tibi posteā redditās esse in quibus īdem tē hortor et rogō quod puerī tibi verbīs meīs nūntiārunt ut Rōmam prōtinus pergās et properēs. prīmum enim tē in praesidiō esse voluī sī quī essent inimīcī quōrum crūdēlitās nōndum esset nostrā calamitāte satiātā deinde congressūs nostrī lāmentātiōnem pertimuī  dīgressum vērō nōn tulissem atque etiam id ipsum quod tū scrībis metuēbam nē ā mē distrahī nōn possēs. hīs dē causīs hoc maximum mālum quod tē nōn vīdī quō nihil amantissimīs et conjūnctissimīs frātribus acerbius ac miserius vidētur accidere potuisse minus acerbum minus miserum fuit quam fuisset cum congressiō tum vērō dīgressiō nostra. Nunc sī potes id quod ego quī tibi semper fortis vidēbar nōn possum ērige tē et cōnfirmā sī quā subeunda dīmicātiō erit. spērō sī quid mea spēs habet auctōritātis tibi et integritātem tuam et amōrem in tē cīvitātis et aliquid etiam misericordiam nostrī praesidī lātūrum. sīn eris ab istō perīculō vacuus agēs scīlicet sī quid agere posse dē nōbīs putābis. dē quō scrībunt ad mē quidem multī multa et sē spērāre dēmōnstrant. sed ego quid spērem nōn dispiciō cum inimīcī plūrimum valeant amīcī partim dēseruerint mē partim etiam prōdiderint quī in meō reditū fortasse reprehēnsiōnem suī sceleris pertimēscunt. sed ista quālia sint tū velim perspiciās mihique dēclārēs. ego tamen quam diū tibi opus erit sī quid perīculī subeundum vidēbis vīvam diūtius in hāc vītā esse nōn possum. neque enim tantum vīrium habet ūlla aut prūdentia aut doctrīna ut tantum dolōrem possit sustinēre. sciō fuisse et honestius moriendī tempus et ūtilius. sed nōn hoc sōlum multa alia praetermīsī quae sī querī velim praeterita nihil agam nisi ut augeam dolōrem tuum indicem stultitiam meam. illud quidem nec faciendum est nec fierī potest mē diūtius quam aut tuum tempus aut firma spēs postulābit in tam misera tamque turpī vītā commorārī ut quī modo frātre fuerim līberīs conjuge cōpiīs genere ipsō pecūniae beātissimus dignitāte auctōritāte exīstimātiōne grātia nōn īnferior quam quī umquam fuērunt amplissimī is nunc in hāc tam adflīctā perditāque fortūna neque mē neque meōs lūgēre diūtius possim.  Quā rē quid ad mē scrīpsistī dē permūtātiōne quasi vērō nunc mē nōn tuae facultātēs sustineant qua in rē ipsa videō miser et sentiō quid sceleris admīserim cum dē vīsceribus tuīs et fīlī tuī satis factūrus sīs quibus dēbēs ego acceptam ex aerāriō pecūniam tuō nōmine frūstrā dissipārim. sed tamen et M. Antōniō quantum tū scrīpserās et Caepiōnī tantundem solūtum est. mihi ad id quod cōgitō hoc quod habeō satis est. sīve enim restituimur sīve dēspērāmur nihil amplius opus est. Tū sī forte quid erit molestiae tē ad Crassum et ad Calidium cōnferās cēnseō. quantum Hortēnsiō crēdendum sit nesciō. mē summā simulātiōne amōris summāque adsiduitāte cottīdiāna scelerātissimē īnsidiōsissimēque tractāvit adjūnctō Q. Arrīō. quōrum ego cōnsiliīs prōmissīs praeceptīs dēstitūtus in hanc calamitātem incīdī. sed haec occultābis nē quid obsint illud cavētō et eō putō per Pompōnium fovendum tibi esse ipsum Hortēnsium nē ille versus quī in tē erat collātus cum aedīlitātem petēbās dē lēge Aurēliā falsō testimōniō cōnfirmētur. nihil enim tam timeō quam nē cum intellegant hominēs quantum misericordiae nōbīs tuae precēs et tua salūs adlātūra sit oppugnent tē vehementius. Messallam tuī studiōsum esse arbitror. Pompējum etiam simulātōrem putō. sed haec utinam nē experiāre quod precārer deōs nisi meās precēs audīre dēsīssent. vērum tamen precor ut hīs īnfīnītīs nostrīs malīs contentī sint in quibus nōn modo tamen nūllīus inest peccātī īnfāmia sed omnis dolor est quod optimē factīs poena maxima est cōnstitūtā. Fīliam meam et tuam Cicerōnemque nostrum quid ego mī frāter tibi commendem quīn illud maereō quod tibi nōn minōrem dolōrem illōrum orbitās adferet quam mihi. sed tē  incolumī orbī nōn erunt. reliqua ita mihi salūs aliqua dētur potestāsque in patriā moriendī ut mē lacrimae nōn sinunt scrībere etiam Terentiam velim tueāre mihique dē omnibus rēbus rescrībās sīs fortis quoad reī nātūra patiātur. Id. Jūn. Thessalonīcae. MARCUS QUĪNTŌ FRĀTRĪ SALŪTEM Amābō tē mī frāter nē sī ūnō meō factō et tū et omnēs meī corruistis improbitātī et scelerī meō potius quam imprūdentiae miseriaeque adsignēs. nūllum est meum peccātum nisi quod iīs crēdidī ā quibus nefās putārem esse mē dēcipī aut etiam quibus nē id expedīre quidem arbitrābar. intimus proximus familiārissimus quisque aut sibi pertimuit aut mihi invīdit. ita mihi nihil miserō praeter fidem amīcōrum cautum meum cōnsilium dēfuit. Quod sī tē satis innocentia tua et misericordia hominum vindicat hōc tempore ā molestiā perspicis profectō ecquaenam nōbīs spēs salūtis relinquātur. nam mē Pompōnius et Sēstius et Pīsō noster adhūc Thessalonīcae retinuērunt cum longius discēdere propter nesciō quōs mōtūs vetārent. vērum ego magis exitum illōrum litterīs quam spē certā exspectābam. nam quid spērem potentissimō inimīcō dominātiōne obtrectātōrum īnfidēlibus amīcīs plūrimīs invidīs dē novīs  autem tribūnīs pl. est ille quidem in mē officiōsissimus Sēstius et spērō Curtius Milō Fadius Atīlius sed valdē adversante Clōdiō quī etiam prīvātus eadem manū poterit contiōnēs concitāre. deinde etiam intercessor parābitur. Haec mihi proficīscentī nōn prōpōnēbantur sed saepe trīduō summā cum glōriā dīcēbar esse reditūrus. quid tū igitur inquiēs. quid multa convēnērunt quae mentem exturbārent meam subitā dēfectiō Pompēī aliēnātiō cōnsulum etiam praetōrum timor pūblicānōrum servōrum arma. lacrimae meōrum mē ad mortem īre prohibuērunt quod certē et ad honestātem tuendam et ad effugiendōs intolerābilīs dolōrēs fuit aptissimum. sed dē hōc scrīpsī ad tē in eā epistulā quam Phaethontī dedī. Nunc tū quoniam in tantum lūctum et labōrem dētrūsus es quantum nēmō umquam ā sī levāre potest commūnem causam misericordiā hominum scīlicet incrēdibile quiddam adsequeris sīn plānē occīdimus mē miserum ego omnibus meīs exitiō fuerō quibus ante dēdecōrī nōn eram. Sed tū ut ante ad tē scrīpsī perspice rem et pertemptā et ad mē ut tempora nostra nōn ut amor tuus fert vērē perscrībe. ego vītam quoad aut putābō tua interesse aut ad spem servandam esse retinēbō. tū nōbīs amīcissimum Sēstium cognōscēs. crēdō tuā causā velle Lentulum quī erit cōnsul quamquam sunt facta verbīs difficiliōra. tū et quid opus sit et quid sit vidēbis. Omnīnō sī tuam sōlitūdinem commūnemque calamitātem  nēmō dēspexerit aut per tē aliquid cōnficī aut nūllō modō poterit sīn tē quoque inimīcī vexāre coeperint nē cessāris. nōn enim gladiīs tēcum sed litibus agētur. vērum haec absint velim. tē ōrō ut ad mē dē omnibus rēbus rescrībās et in mē animī aut potius cōnsilī minus pūtēs esse quam anteā amōris vērō et officī nōn minus. MARCUS QUĪNTŌ FRĀTRĪ SALŪTEM Epistulam quam lēgistī māne dederam sed fēcit hūmāniter Licinius quod ad mē missō senātū vesperī vēnit ut sī quid esset āctum ad tē sī mihi vidērētur perscrīberem. Senātus fuit frequentior quam putābāmus esse posse mēnsē Decembrī sub diēs fēstōs. cōnsulārēs nōs fuimus et duo cōnsulēs dēsignātī P. Servīlius M. Lūcullus Lepidus Volcacius Glabriō praetōriī sānē frequentēs. fuimus omnīnō ad cc. commorat exspectātiōnem Lupus ēgit causam agrī Campānī sānē accūrātē audītus est magnō silentiō. māteriam reī nōn ignōrās. nihil ex nostrīs āctiōnibus praetermīsit fuērunt nōn nūllī aculeī in Caesarem contumēliae in Gellium expostulātiōnēs cum absente Pompējō. causa sērō perōrāta sententiās sē rogātūrum negāvit nē quod onus simultātis nōbīs impōneret ex superiōrum temporum convīciīs et ex praesentī silentiō quid senātus sentīret sē intellegere dīxit. senātum  coepit dīmittere. tum Mārcellinus nōlī inquit ex taciturnitāte nostrā Lupe quid aut probēmus hōc tempore aut improbēmus jūdicāre. ego quod ad mē attinet itemque arbitror cēterōs idcircō taceō quod nōn exīstimō cum Pompējus absit causam agrī Campānī agī convenīre. tum ille sē senātum negāvit tenēre. Racilius surrēxit et dē jūdiciīs referre coepit Mārcellinum quidem prīmum rogāvit. is cum graviter dē Clōdiānīs incendiīs trucīdātiōnibus lapidātiōnibus questus esset sententiam dīxit ut ipse jūdicēs per praetor urbānus sortīrētur jūdicum sortītiōne factā comitia habērentur quī jūdicia impedīsset eum contrā rem pūblicam esse factūrum. approbāta valdē sententia C. Catō contrā dīxit et Cassius maximā acclāmātiōne senātus cum comitia jūdiciīs anteferrent. Philippus adsēnsit Lentulō. posteā Racilius dē prīvātīs mē prīmum sententiam rogāvit. multa fēcī verba dē tōtō furōre latrōciniōque P. Clōdī. tamquam reum accūsāvī multīs et secundīs admurmurātiōnibus cūnctī senātus. ōrātiōnem meam collaudāvit satis multīs verbīs nōn mehercule indisertē Vetus Antistius isque jūdiciōrum causam suscēpit antīquissimamque sē habitūrum dīxit. ībātur in eam sententiam. tum Clōdius rogātus diem dīcendō eximere coepit. furēbat ā Raciliō sē contumāciter  urbānēque vexātum. deinde ējus operae repente ā Graecostasī et gradibus clāmōrem satis magnum sustulērunt opīnor in Q. Sestullium et amīcōs Milōnis incitātae. eō metū injectō repente magna querimōnia omnium discessimus. Habēs acta ūnīus diēī reliqua ut arbitror in mēnsem Jānuārium reicientur. dē tribūnīs pl. longē optimum Racilium habēmus vidētur etiam Antistius amīcus nōbīs fore. nam Plancius tōtus noster est. Fac sī mē amās ut cōnsīderātē dīligenterque nāvigēs dē mēnse Decembrī. MARCUS QUĪNTŌ FRĀTRĪ SALŪTEM Nōn occupātiōne quā eram sānē impedītus sed parvulā lippitūdine adductus sum ut dictārem hanc epistulam et nōn ut ad tē soleō ipse scrīberem. et prīmum mē tibi excūsō in eō ipsō in quō tē accūsō. mē enim nēmō adhūc rogāvit num quid in Sardiniam velim tē putō saepe habēre quī num quid Rōmam vēlīs quaerant. Quod ad mē dē Lentulī et Sēstī nōmine scrīpsistī locūtus sum cum Cinciō. quō modo rēs sē habet nōn est facillima. sed habet profectō quiddam Sardinia appositum ad recordātiōnem praeteritae memoriae. nam ut ille Gracchus augur posteā quam in istam prōvinciam venit recordātus est quid sibi in campō Mārtiō comitia cōnsulum habentī contrā auspicia accidisset sīc tū mihi vīderīs in Sardiniā dē fōrmā Numisiānā et dē nōminibus Pomponianis  in ōtiō recōgitāsse. sed ego adhūc ēmī nihil. Culleōnis auctiō facta est Tusculānō ēmptor nēmō fuit. sī condiciō valdē bona fuerit fortassis nōn āmittam. dē aedificātiōne tuā Cȳrum urgēre nōn cessō. spērō eum in officiō fore. sed omnia sunt tardiōra propter furiōsae aedīlitātis exspectātiōnem. nam comitia sine morā futūra videntur ēdicta sunt in ā. d. xī Kal. Febr. tē tamen sollicitum esse nōlō. omne genus ā nōbīs cautiōnis adhibēbitur. Dē rēge Alexandrīnō factum est senātus cōnsultum cum multitūdine eum redūcī perīculōsum reī pūblicae vidērī. reliqua cum esset in senātū contentiō Lentulusne an Pompējus redūceret obtinēre causam Lentulus vidēbātur. in eā rē nōs et officiō ergā Lentulum mīrificē et voluntātī Pompēī praeclārē satis fēcimus sed per obtrectātōrēs Lentulī calumnia extracta est. cōnsecūtī sunt diēs comitiālēs per quōs senātūs habērī nōn poterat. quid futūrum sit latrōciniō tribūnōrum nōn dīvīnō sed tamen suspicor per vim rogātiōnem Canīnium perlātūrum. in eā rē Pompējus quid velit nōn dispiciō familiārēs ējus quid cupiant omnēs vident. crēditōrēs vērō rēgis apertē pecūniās suppeditant contrā Lentulum. sine dubiō rēs ā Lentulō remōtā vidētur esse cum magnō meō dolōre quamquam multa fēcit quā rē sī fās esset jūre eī suscēnsēre possēmus. Tū sī ista expedierīs velim quam prīmum bona et certā tempestāte cōnscendās ad mēque veniās. innumerābilēs enim rēs sunt in quibus tē cottīdiē in omnī genere dēsidērem. tuī nostrīque valent. xiiiī Kal. Febr.  MARCUS QUĪNTŌ FRĀTRĪ SALŪTEM Scrīpsī ad tē anteā superiōra. nunc cognōsce posteā quae sint ācta. ā Kal. Febr. lēgātiōnēs in Id. Febr. reiciēbantur eō diē rēs cōnfecta nōn est. ā. d. iiīī Nōn. Febr. Milō adfuit. eī Pompējus advocātus venit. dīxit M. Mārcellus ā mē rogātus. honestē discessimus. prōdicta diēs est in vīī Id. Febr. interim rejectīs lēgātiōnibus in Īdūs referēbātur dē prōvinciīs quaestōrum et dē ōrnandīs praetōribus sed rēs multīs querēlīs dē rē pūblicā interpōnendīs nūlla trānsācta est. C. Catō lēgem prōmulgāvit dē imperiō Lentulī abrogandō. vestītum fīlius mūtāvit. Ā. d. viī Id. Febr. Milō adfuit. dīxit Pompējus sīve voluit. nam ut surrēxit operae Clōdiānae clāmōrem sustulērunt idque eī perpetuā ōrātiōne contigit nōn modo ut acclāmātiōne sed ut convīciō et maledictīs impedīrētur. quī ut perōrāvit nam in eō sānē fortis fuit nōn est dēterritus dīxit omnia atque interdum etiam silentiō cum auctōritāte perviceratsed ut perōrāvit surrēxit Clōdius. eī tantus clāmor ā nostrīs placuerat enim referre grātiam ut neque mente nec linguā neque ōre cōnsisteret. ea rēs ācta est cum hōrā sextā vix Pompējus perōrāsset usque ad hōram octāvam cum omnia maledicta versus dēnique obscēnissimī in Clōdium et Clōdiam dīcerentur. ille furēns et exsanguis interrogābat suōs in clāmōre ipsō quis esset quī plēbem famē necāret respondēbant operae Pompējus. quis Alexandrīam īre cuperet respondēbant Pompējus. quem īre vellent respondēbant Crassum is aderat tum Milōnī animō nōn  amīcō. hōrā ferē nōnā quasi signō datō Clōdiānī nostrōs cōnspūtāre coepērunt. exārsit dolor. urgēre illī ut locō nōs movērent. factus est ā nostrīs impetus. fugā operārum ējectus dē rōstrīs Clōdius. ac nōs quoque tum fūgimus nē quid in turbā. senātus vocātus in cūriam. Pompējus domum neque ego tamen in senātum nē aut dē tantīs rēbus tacērem aut in Pompējō dēfendendō nam is carpēbātur ā Bibulō Cūriōne Favōniō Servīliō fīliō animōs bonōrum virōrum offenderem. rēs in posterum dīlātā est. Clōdius in Quirīnālia prōdīxit diem. Ā. d. vī Id. Febr. senātus ad Apollinis fuit ut Pompējus adesset. ācta rēs est graviter ā Pompējō. eō diē nihil perfectum est. ā. d. v Id. Febr. senātus ad Apollinis. senātus cōnsultum factum est ea quae facta essent ā. d. viī Id. Febr. contrā rem pūblicam esse facta. eō diē Catō vehementer est in Pompējum invectūs et eum ōrātiōne perpetuā tamquam reum accūsāvit dē mē multa mē invītō cum meā summā laude dīxit cum illīus in mē perfidiam increpāret. audītus est magnō silentiō malevolōrum. respondit eī vehementer Pompējus Crassumque dēscrīpsit dīxitque apertē sē mūnītiōrem ad cūstōdiendam vītam suam fore quam Āfricānus fuisset quem C. Carbō interēmisset. Itaque magnae mihi rēs jam movērī vidēbantur. nam Pompējus haec intellegit nōbīscumque commūnicat īnsidiās vītae suae fierī C. Catōnem ā Crassō sustentārī Clōdiō pecūniam suppeditārī utrumque et ab eō et ā Cūriōne Bibulō cēterīsque suīs obtrectātōribus cōnfirmārī vehementer esse prōvidendum nē opprimātur contiōnāriō illō populō ā sē prope aliēnātō nōbilitāte inimīca nōn aequō senātū juventūte improbā. itaque sē comparat hominēs ex agrīs accersit. operās autem suās Clōdius cōnfirmat manūs ad Quirīnālia parātur. in eā multō sumus superiōrēs ipsīus  Milōnis cōpiīs sed magna manus ex Pīcēnō et Galliā exspectātur ut etiam Catōnis rogātiōnibus dē Milōne et Lentulō resistāmus. Ā. d. iiiī Id. Febr. Sēstius ab indice Cn. Neriō Pupiniā dē ambitū est postulātus et eōdem diē ā quōdam M. Tulliō dē vī. is erat aeger. domum ut dēbuimus ad eum statim vēnimus eīque nōs tōtōs trādidimus idque fēcimus praeter hominum opīniōnem quī nōs eī jūre suscēnsēre putābant ut hūmānissimī grātissimīque et ipsī et omnibus vidērēmur itaque faciēmus. sed īdem Nerius index ēdidit ad adligātōs Cn. Lentulum Vatiam et C. Cornēlium Stēl. eōdem diē senātūs cōnsultum factum est ut sodālitātēs decuriātīque discēderent lēxque dē iīs ferrētur ut quī nōn discessissent eā poenā quae est dē vī tenērentur. Ā. d. iiī Id. Febr. dīxī prō Bēstiā dē ambitū apud praetōrem Cn. Domitium in forō mediō maximō conventū incīdīque in eum locum in dīcendō cum Sēstius multīs in templō Castoris vulneribus acceptīs subsidiō Bēstiae servātus esset. hic PROWKONOMHSAMHN quiddam EUKAIRWS dē iīs quae in Sēstium apparābantur crīmina et eum ōrnāvī vērīs laudibus magnō adsēnsū omnium. rēs hominī fuit vehementer grāta. quae tibi eō scrībō quod mē dē retinendā Sēstī grātiā litterīs saepe monuistī. Prid. Id. Febr. haec scrīpsī ante lūcem. eō diē apud Pompōnium in ējus nūptiīs eram cēnātūrus. Cētera sunt in rēbus nostrīs cūjus modī tū mihi ferē diffīdentī praedicābās plēnā dignitātis et grātiae quae quidem tuā mī frāter patientiā virtūte pietāte suāvitāte etiam tibi mihique sunt restitūta.  Domus tibi ad lacum Pīsōnis Luciniāna conducta est sed ut spērō paucīs mēnsibus post Kal. Quint. in tuam commigrābis. tuam in Carīnīs mundī habitātōrēs Lamiae condūxērunt. Ā tē post illam Ulbiensem epistulam nūllās litterās accēpī. quid agās et ut tē oblectēs scīre cupiō maximēque tē ipsum vidēre quam prīmum. Cūrā mī frāter ut valeās et quamquam est hiems tamen Sardiniam istam esse cōgitēs. xv Kal. Mart. MARCUS QUĪNTŌ FRĀTRĪ SALŪTEM Sēstius noster absolūtus est ā. d. iī Id. Mart. et quod vehementer interfuit reī pūblicae nūllam vidērī in ējus modī causa dissēnsiōnem esse omnibus sententiīs absolūtus est. illud quod tibi cūrae saepe esse intellēxeram nē cui inīquō relinquerēmus vituperandī locum quī nōs ingrātōs esse dīceret nisi illīus perversitātem quibusdam in rēbus quam hūmānissimē ferrēmus scītō hoc nōs in eō jūdiciō cōnsecūtōs esse ut omnium grātissimī jūdicārēmur. nam dēfendendō mōrōsō hominī cumulātissimē satis fēcimus et id quod ille maximē cupiēbat Vatīnium ā quō palam oppugnābātur arbitrātū nostrō concidimus dīs hominibusque plaudentibus. quīn etiam Paullus noster cum testis prōductus esset in  Sēstium cōnfirmāvit sē nōmen Vatīnī dēlātūrum sī Macer Licinius cūnctārētur et Macer ab Sēstī subselliīs surrēxit ac sē illī nōn dēfutūrum adfirmāvit. quid quaeris homō petulāns et audāx Vatīnius valdē perturbātus dēbilitātusque discessit. Quīntus fīlius tuus puer optimus ērudītur ēgregiē. hoc nunc magis animum advertō quod Tyranniō docet apud mē. domus utriusque nostrum aedificātur strēnuē. redēmptōrī tuō dīmidium pecūniae cūrāvī. spērō nōs ante hiemem contubernālis fore. dē nostrā Tulliā tuī mehercule amantissima spērō cum Crassipēde nōs cōnfēcisse. sed diēs erant duo quī post Latīnās habentur religiōsī cēterum cōnfectum erat Latiar et erat exitūrus. MARCUS QUĪNTŌ FRĀTRĪ SALŪTEM    AMFILAFIAN autem illam quam tū solēs dīcere bonō modō dēsīderō sīc prōrsus ut advenientem excipiam libenter latentem etiam nunc nōn excitem. tribus locīs aedificō reliqua reconcinnō. vīvō paulō līberālius quam solēbam. opus erat. sī tē habērem paulisper fabrīs locum darēs. sed et haec ut spērō brevī inter nōs commūnicābimus. Rēs autem Rōmānae sēsē sīc habent. cōnsul est ēgregius Lentulus nōn impediente collēgā sīc inquam bonus ut meliōrem nōn vīderim. diēs comitiālis exēmit omnis nam etiam Latīnae īnstaurantur nec tamen dēerant supplī  catiōnēs. sīc lēgibus perniciōsissimīs obsistitur maximē Catōnis cui tamen ēgregiē imposuit Milō noster. nam ille vindex gladiātōrum et bēstiāriōrum ēmerat dē Coscōniō et Pompōniō bēstiāriōs nec sine iīs armātīs umquam in pūblicō fuerat. hōs alere nōn poterat itaque vix tenēbat. sēnsit Milō. dēdit cuidam nōn familiārī negōtium quī sine suspīciōne ēmeret eam familiam ā Catōne. quae simul atque abducta est Racilius quī ūnus est hōc tempore tribūnus pl. rem patefēcit eōsque hominēs sibi ēmptōs esse dīxit sīc enim placuerat et tabulam prōscrīpsit sē familiam Catōniānam vēnditūrum. in eam tabulam magnī rīsūs cōnsequēbantur. Hunc igitur Catōnem Lentulus ā lēgibus remōvit et eōs quī dē Caesare mōnstra prōmulgārunt quibus intercēderet nēmō. nam quod dē Pompējō Canīnius agit sānē quam refrīxit. neque enim rēs probātur et Pompējus noster in amīcitiā P. Lentulī vituperātur. et hercule nōn est idem nam apud perditissimam illam atque īnfimam faecem populī propter Milōnem suboffendit et bonī multa ab eō dēsīderant multa reprehendunt. Mārcellinus autem hoc ūnō mihi quidem nōn satis facit quod eum nimis asperē tractat quamquam id senātū nōn invītō facit quō ego mē libentius ā cūriā et ab omnī parte reī pūblicae subtrahō. In jūdiciīs iī sumus quī fuimus. domus celebrātur ita ut cum maximē. ūnum accidit imprūdentia Milōnis in commodum dē Sex. Cloelīō quem neque hōc tempore neque ab imbēcillīs accūsātōribus mihi placuit accūsārī. eī trēs sententiae dēterrimō in cōnsiliō dēfuērunt. itaque hominem populus revocat et retrahātur necesse est. nōn enim ferunt hominēs et quia cum apud suōs dīceret paene damnātus est  vident damnātum. ea ipsa in rē Pompēī offēnsiō nōbīs obstitit. senātōrum enim urna cōpiōsē absolvit equitum adaequāvit tribūnī aerāriī condemnārunt. sed hoc incommodum cōnsōlantur cottīdiānae damnātiōnēs inimīcōrum in quibus mē perlibente Sevius adlīsus est cēterī conciduntur. C. Catō contiōnātus est comitia habērī nōn sitūrum sī sibi cum populō diēs agendī essent exēmptī. Appius ā Caesare nōndum redierat. Tuās mīrificē litterās exspectō atque adhūc clausum mare fuisse sciō sed quōsdam vēnisse tamen Ōstiam dīcēbant quī tē ūnicē laudārent plūrimīque in prōvinciā fierī dīcerent. eōsdem ājēbant nūntiāre tē prīmā nāvigātiōne trānsmissūrum. id cupiō et quamquam tē ipsum scīlicet maximē tamen etiam litterās tuās ante exspectō. Mī frāter valē. MARCUS QUĪNTŌ FRĀTRĪ SALŪTEM Dederam ad tē litterās anteā quibus erat scrīptum Tulliam nostram Crassipēdī prid. Nōn. Apr. esse dēspōnsam cēteraque dē rē pūblicā prīvātaque perscrīpseram. posteā sunt haec ācta Nōn. Apr. senātus cōnsultō Pompējō pecūniā dēcrētā in rem frūmentāriam ad HS cccc. sed eōdem diē vehementer āctum dē agrō Campānō clāmōre senātus prope contiōnālī. ācriōrem causam inopiā pecūniae faciēbat et  annōnae cāritās. nōn praetermittam nē illud quidem M. Fūrium Flaccum equitem Rōmānum hominem nēquam Capitōlīnī et Mercuriālēs dē collēgiō ējēcērunt praesentem ad pedēs ūnīus cūjusque jacentem. Ā. d. viiī Id. Apr. spōnsālia Crassipedī praebuī. huic convīviō puer optimus Quīntus tuus meusque quod perleviter commōtus fuerat dēfuit. ā. d. vī Id. Apr. venī ad Quīntum eumque vīdī plānē integrum multumque is mēcum sermōnem habuit et perhūmānum dē discordiīs mulierum nostrārum. quid quaeris nihil fēstīvius. Pompōnia autem etiam dē tē questa est. sed haec cōram agēmus. Ā puerō ut discessī in āream tuam vēnī. rēs agēbātur multīs strūctōribus. Longilium redēmptōrem cohortātus sum fidem mihi faciēbat sē velle nōbīs placēre. domus erit ēgregia magis enim cernī jam poterat quam quantum ex fōrmā jūdicābāmus itemque nostra celeriter aedificābātur. Eō diē cēnāvī apud Crassipēdem. cēnātus in hortōs ad Pompējum lectīcā lātus sum. lūcī eum convenīre nōn potueram quod āfuerat vidēre autem volēbam quod eram postrīdiē Rōmā exitūrus et quod ille in Sardiniam iter habēbat. hominem convēnī et ab eō petīvī ut quam prīmum tē nōbīs redderet statim dīxit. erat autem itūrus ut ājēbat ā. d. iiī Id. Apr. ut aut labrōne aut Pīsīs cōnscenderet. tū mī frāter simul et ille vēnerit prīmam nāvigātiōnem dum modo idōnea tempestās sit nē omīserīs. Ā. d. v Id. Apr. ante lūcem hanc epistulam dictāveram cōnscrīpseramque in itinere ut eō diē apud T. Titium in Anagnīnō manērem. postrīdiē autem in Lateriō cōgitābam inde cum in Arpinātī quīnque diēs fuissem īre in Pompe  jānum rediēns aspicere Cūmānum ut quoniam in Nōn. Maī. Mīlōnī diēs prōdicta est prid. Nōn. Rōmae essem tēque mī cārissimē et suāvissimē frāter ad eam diem ut spērābam vidērem. aedificātiōnem Arcānī ad tuum adventum sustentārī placēbat. Fac mī frāter ut valeās quam prīmumque veniās. MARCUS QUĪNTŌ FRĀTRĪ SALŪTEM Ō litterās mihi tuās jūcundissimās exspectātās ac prīmō quidem cum dēsīderiō nunc vērō etiam cum timōre atque hās scītō litterās mē sōlās accēpisse post illās quās tuus nauta attulit Ulbia datās. Sed cētera ut scrībīs praesentī sermōnī reserventur hōc tamen nōn queō differre Id. Maī. senātus frequēns dīvīnus fuit in supplicātiōne Gabīniō dēneganda. adjūrat Procilius hoc nēminī accidisse. foris valdē plauditur. mihi cum suā sponte jūcundum tum jūcundius quod mē absente. est enim EILIKRINĒS jūdicium sine oppugnātiōne sine grātiā nostrā. aberam autem quod Īdibus et postrīdiē fuerat dictum dē agrō Campānō āctum īrī ut est āctum. in hāc causā mihi aqua haeret. sed plūra quam cōnstitueram. cōram enim. Valē mī optimē et optātissimē frāter et advolā. īdem tē puerī nostrī rogant. Illud scīlicet cēnābis cum vēnerīs.  MARCUS QUĪNTŌ FRĀTRĪ SALŪTEM Placitūrum tibi esse librum iī suspicābar tam valdē placuisse quam scrībis valdē gaudeō. quod mē admonēs dē nōn cūrantia suādēsque ut meminerim Jovis ōrātiōnem quae est  in extrēmō illō librō ego vērō meminī et illa omnia mihi magis scrīpsī quam cēterīs. Sed tamen postrīdiē quam tū es profectus multā nocte cum Vībulliō vēnī ad Pompējum cumque ego ēgissem dē istīs operibus atque īnscrīptiōnibus per mihi benignē respondit magnam spem attulit cum Crassō sē dīxit loquī velle mihique ut īdem facerem suāsit. Crassum cōnsulem ex senātū domum redūxī. suscēpit rem dīxitque esse quod Clōdius hōc tempore cuperet per sē et per Pompējum cōnsequī putāre sē sī ego eum nōn impedīrem posse mē adipīscī sine contentiōne quod vellem. tōtum eī negōtium permīsī mēque in ējus potestāte dīxī fore. interfuit huic sermōnī P. Crassus adulēscēns nostrī ut scīs studiōsissimus. illud autem quod cupit Clōdius est lēgātiō aliqua sī minus per senātum per populum līberā aut Bȳzantium aut ad Brogitarum aut utrumque plēna rēs nummōrum. quod ego nōn nimium labōrō etiam sī minus adsequor quod volō. Pompējus tamen cum Crassō locūtus est. videntur negōtium suscēpisse. sī perficiunt optimē sī minus ad nostrum Jovem revertāmur. Ā. d. iiī Id. Febr. senātus cōnsultum est factum dē ambitū in Afrānī sententiam quam ego dīxeram cum tū adessēs. sed magnō cum gemitū senātūs cōnsulēs nōn sunt persecūtī eōrum sententiās quī Afrāniō cum essent adsēnsī addidērunt ut praetōrēs ita creārentur ut diēs sexāgintā prīvātī essent. eō diē Catōnem plānē repudiārunt. quid multa tenent omnia idque ita omnīs intellegere volunt.  MARCUS QUĪNTŌ FRĀTRĪ SALŪTEM Tū metuis nē mē interpellēs prīmum sī in istō essem tū scīs quid sit interpellāre ōtiantem. sed mehercule mihi docēre vīderīs istīus generis hūmānitātem quā quidem ego nihil ūtor abs tē. tū vērō ut mē et appellēs et interpellēs et obloquāre et colloquāre velim. quid enim mihi suāvius nōn mehercule quisquam MOUSOPATAKTŌS libentius sua recentia poēmata lēgit quam ego tē audiō quācumque dē rē pūblicā prīvāta rūstica urbāna. sed mea factum est īnsulsa verēcundia ut tē proficīscēns nōn tollerem. opposuistī semel ANANTILEKTON causam Cicerōnis nostrī valētūdinem conticuī. iterum Cicerōnēs quiēvī. nunc mihi jūcunditātis plēna epistula hoc adspersit molestiae quod vīderīs nē mihi molestus essēs veritus esse atque etiam nunc verērī. lītigārem tēcum sī fās esset sed mehercule istuc sī umquam suspicātus eronihil dīcam aliud nisi verēbor nē quandō ego tibi cum sum ūna molestus sim. videō tē ingemuisse. sīc fit EĪ DEIN EFHSASnumquam enim dicam EDRASĀS. Marium autem nostrum in lectīcam mehercule coniecissemnon illam rēgis Ptolomaēī Asiciānam meminī enim cum hominem portārem ad Bāiās Neāpolī octaphorō Asiciānō machaerophorīs centum sequentibus mīrōs rīsūs  nōs edere cum ille ignārus suī comitātus repente aperuit lectīcam et paene ille timōre ego rīsū corruī. hunc ut dīcō certē sustulissem ut aliquandō subtīlitātem veteris urbānitātis et hūmānissimī sermōnis attingerem. sed hominem īnfirmum in vīllam apertam ac nē rudem quidem etiam nunc invītāre nōluī. hoc vērō mihi pecūliāre fuerit hīc etiam istō fruī nam illōrum praediōrum scītō mihi vīcīnum Marium lūmen esse. apud Anicium vidēbimus ut parātum sit. nōs enim ita philologī sumus ut vel cum fabrīs habitāre possīmus. habēmus hanc philosophiam nōn ab Hymettō sed ab Arce nostrā. Marius et valētūdine est et nātūra imbēcillior. dē interpellātiōne tantum sūmam ā vōbīs temporis ad scrībendum quantum dabitis. utinam nihil dētis ut potius vestrā injūriā quam ignāviā meā cessem Dē rē pūblicā nimium tē labōrāre doleō et meliōrem cīvem esse quam Philoctētam quī acceptā injūriā ea spectācula quaerēbat quae tibi acerba esse videō. amābō tē advolā cōnsōlābor tē et omnem abstergēbō dolōrem. et addūc sī mē amās Marium. sed approperātē. hortus domī est. MARCUS QUĪNTŌ FRĀTRĪ SALŪTEM Epistulam hanc convīciō efflāgitārunt cōdicillī tuī. nam rēs quidem ipsa et is diēs quō tū es profectus nihil mihi ad scrībendum argūmentī sānē dabat. sed quem ad modum cōram cum sumus sermō nōbīs dēesse nōn solet sīc epistulae nostrae dēbent interdum ālūcinārī. Tenediōrum igitur lībertās secūrī Tenediā praecīsa est cum eōs praeter mē et Bibulum et Calidium et Favōnium nēmō dēfenderet. dē tē ā Magnētibus ab Sipylō mentiō est honōrifica facta cum tē ūnum dīcerent postulātiōnī L. Sēstī Pānsae restitisse. reliquīs diēbus sī quid erit quod tē scīre opus sit aut etiam sī nihil erit tamen scrībam cottīdiē aliquid. prid. Id. neque tibi neque Pompōniō dēerō. Lucrētī poēmata ut scrībīs ita sunt multīs lūminibus ingenī multae tamen artīs. sed cum vēnerīs. virum tē putābō sī Sallustī Empedoclea legeris hominem nōn putābō. MARCUS QUĪNTŌ FRĀTRĪ SALŪTEM Gaudeō tibi jūcundās esse meās litterās nec tamen habuissem scrībendī nunc quidem ūllum argūmentum nisi tuās accēpissem. nam prid. Id. cum Appius senātum īnfrequentem coēgisset tantum fuit frīgus ut pīpulō convīciō coāctus sit  nōs dīmittere. dē Commāgēnō quod rem tōtam discusseram mīrificē mihi et per sē et per Pompōnium blandītur Appius. videt enim hōc genere dīcendī sī ūtar in cēterīs Februārium sterilem futūrum eumque lūsī jocōsē satis neque sōlum illud extorsī oppidulum quod erat positum in Euphrātī Zeugmate sed praetereā togam sum ējus praetextam quam erat adeptus Caesare cōnsule magnō hominum rīsū cavillātus. quod vult inquam renovārī honōrēs eōsdem quō minus togam praetextam quotannīs interpolet dēcernendum nihil cēnseō. vōs autem hominēs nōbilēs quī Burrēnum praetextātum nōn ferēbātis Commāgēnum ferētis genus vidēs et locum jocandī. multa dīxī in ignōbilem rēgem quibus tōtus est explōsus. quō genere commōtus ut dīxī Appius tōtum mē amplexātur. nihil est enim facilius quam reliqua discutere. sed nōn faciam ut illum offendam nē implōret fidem Jovis Hospitālis Grāiōs omnīs convocet per quōs mēcum in grātiam rediit. Theopompō satis faciēmus. dē Caesare fūgerat mē ad tē scrībere. videō enim quās tū litterās exspectārīs. sed ille scrīpsit ad Balbum fasciculum illum epistulārum in quō fuerat mea et Balbī tōtum sibi aquā madidum redditum esse ut nē illud quidem sciat meam fuisse aliquam epistulam. sed ex Balbī epistula pauca verba intellēxerat ad quae rescrīpsit hīs verbīs dē Cicerōne tē videō quiddam scrīpsisse quod ego nōn intellēxī. quantum autem conjectūrā cōnsequēbar id erat ējus modī ut magis optandum quam spērandum putārem. itaque posteā mīsī ad Caesarem eōdem illō exemplō litterās. jocum autem illīus dē suā egestāte nē sīs  aspernātus ad quem ego rescrīpsī nihil esse quod posthāc arcae nostrae fīdūcia conturbāret lūsīque in eō genere et familiāriter et cum dignitāte. amor autem ējus ergā nōs perfertur omnium nūntiīs singulāris. litterae quidem ad id quod exspectās ferē cum tuō redditū jungentur. Reliqua singulōrum diērum scrībēmus ad tē sī modo tabellāriōs tū praebēbis. quamquam ējus modī frīgus impendēbat ut summō in perīculō esset nē Appius nē aedēs ūrerentur. MARCUS QUĪNTŌ FRĀTRĪ SALŪTEM Rīsī nivem ātram tēque hilarī animō esse et prōmptō ad jocandum valdē mē juvat. dē Pompējō adsentior tibi vel tū potius mihi. nam ut scīs jam prīdem istum cantō Caesarem. mihi crēde in sinū est neque ego discingor. Cognōsce nunc Īdūs decimus erat Caeliō diēs. Domitius ad numerum jūdicēs nōn habuit. vereor nē homō taeter et ferus Polā Servius ad accūsātiōnem veniat. nam noster Caelius valdē oppugnātur ā gente Clōdiā. certī nihil est adhūc sed verēmur. Eōdem igitur diē Tyriīs est senātus datus frequēns. frequentēs contrā Syriacī pūblicānī. vehementer vexātus Gabīnius. exagitātī tamen ā Domitiō pūblicānī quod eum essent cum equīs prōsecūtī. at noster Lamia paulō ferōcius cum Domitius dīxisset vestra culpa haec accidērunt equitēs  Rōmānī. dissolūtē enim jūdicātis nōs jūdicāmus vōs laudātis inquit. āctum est eō diē nihil. nox dirēmit. Comitiālibus diēbus quī Quirīnālia sequuntur Appius interpretātur nōn impedīrī sē lēge Pūpiā quō minus habeat senātum et quod Gabīnia sānctum sit etiam cōgī ex Kal. Febr. usque ad Kal. Mart. lēgātīs senātum cottīdiē dare. ita putantur dētrūdī comitia in mēnsem Mārtium. sed tamen hīs comitiālibus tribūnī pl. dē Gabīniō sē āctūrōs esse dīcunt. Omnia colligō ut nōvī scrībam aliquid ad tē sed ut vidēs rēs mē ipsa dēficit. itaque ad Callisthenem et ad Philistum redeō in quibus tē videō volūtātum. Callisthenēs quidem vulgāre et nothum negōtium quem ad modum aliquot Graecī locūtī sunt. Siculus ille capitālis crēber acūtus brevis paene pusillus Thūcȳdidēs. sed utrōs ējus habuerīs librōs duo enim sunt corpora an utrōsque nesciō. mē magis Dē Dionȳsiō dēlectat. ipse est enim veterātor magnus et perfamiliāris Philistō Dionȳsius. sed quod adscrībis adgrederisne ad historiam mē auctōre potes. et quoniam tabellāriōs subministrās hodiernī diēī rēs gestās Lupercālibus habēbis. Oblectā tē cum Cicerōne nostrō quam bellissimē. MARCUS QUĪNTŌ FRĀTRĪ SALŪTEM Duās adhūc ā tē accēpī epistulās quārum alteram in ipsō discessū nostrō alteram Arīminō datam. plūrīs quās scrībis tē dedisse nōn accēperam.  Ego mē in Cūmānō et Pompējānō praeter quam quod sine tē cēterum satis commodē oblectābam et eram in īsdem locīs usque ad Kal. Jūn. futūrus. scrībēbam illa quae dīxeram POLITIKA spissum sānē opus et operōsum. sed sī ex sententiā successerit bene erit opera posita sīn minus in illud ipsum mare dēiciēmus quod spectantēs scrībimus adgrediēmur alia quoniam quiēscere nōn possumus. Tua mandāta persequar dīligenter et in adjungendīs hominibus et in quibusdam nōn aliēnandīs. maximae vērō mihi cūrae erit ut Cicerōnem tuum nostrumque videam scīlicet cottīdiē sed īnspiciam quid discat quam saepissimē et nisi ille contemnet etiam magistrum mē eī profitēbor cūjus reī nōn nūllam cōnsuētūdinem nactus sum in hōc hōrum diērum ōtiō Cicerōne nostrō minōre prōdūcendō. Tū quem ad modum scrībis quod etiam sī nōn scrīberēs facere tē dīligentissimē tamen sciēbam faciēs scīlicet ut mea mandāta dīgerās persequāre cōnficiās. ego cum Rōmam vēnerō nūllum praetermittam Caesaris tabellārium cui litterās ad tē nōn dem. hīs diēbus ignōscēs cui darem fuit nēmō ante hunc M. Orfium equitem Rōmānum nostrum et per sē necessārium et quod est ex mūnicipiō Ātellānō quod scīs esse in fide nostrā. itaque eum tibi commendō in mājōrem modum hominem domī splendidum grātiōsum etiam extrā domum. quem fac ut tuā līberālitāte tibi obligēs. est tribūnus mīlitum in exercitū vestrō. grātum hominem observantemque cognōscēs. Trebātium ut valdē ames vehementer tē rogō.  MARCUS QUĪNTŌ FRĀTRĪ SALŪTEM Ā. d. iiīī Nōn. Jūn. quō diē Rōmam venī accēpī tuās litterās datās Placentia deinde alteras postrīdiē datās Blandenōne cum Caesaris litterīs refertīs omnī officiō dīligentiā suāvitāte. sunt ista quidem magna vel potius maxima habent enim vim magnam ad glōriam et ad summam dignitātem. sed mihi crēde quem nōstī quod in istīs rēbus ego plūrimī aestimō id jam habeō tē scīlicet prīmum tam īnservientem commūnī dignitātī deinde Caesaris tantum in mē amōrem quem omnibus iīs honōribus quōs mē ā sē exspectāre vult antepōnō. litterae vērō ējus ūnā datae cum tuīs quārum initium est quam suāvis eī tuus adventus fuerit et recordātiō veteris amōris deinde sē effectūrum ut ego in mediō dolōre ac dēsīderiō tuī tē cum ā mē abessēs potissimum sēcum esse laetārer incrēdibiliter dēlectārunt. Quā rē facis tū quidem frāternē quod mē hortārīs sed mehercule currentem nunc quidem ut omnia mea studia in istum ūnum cōnferam. ego vērō ārdentī quidem studiō ac fortasse efficiam quod saepe viātōribus cum properant ēvenit ut sī sērius quam voluerint forte surrēxerint properandō etiam citius quam sī dē nocte vigilāssent perveniant quō velint sīc ego quoniam in istō homine colendō tam indormīvī diū tē mehercule saepe excitante cursū corrigam tarditātem cum equīs tum vērō quoniam tū scrībis poēma ab eō nostrum probārī quadrīgīs poēticīs. modo mihi datē Britanniam quam pingam colōribus tuīs pēnicillō meō. sed  quid agō quod mihi tempus Rōmae praesertim ut iste mē rogat manentī vacuum ostenditur sed vīderō. fortasse enim ut fit vincet ūnus amor omnīs difficultātēs. Trebātium quod ad sē mīserim persalsē et hūmāniter etiam grātiās mihi agit. negat enim in tantā multitūdine eōrum quī ūna essent quemquam fuisse quī vadimōnium concipere posset. M. Curtiō tribūnātum ab eō petīvī nam Domitius sē dērīdērī putāsset sī esset ā mē rogātus hōc enim est ējus cottīdiānum sē nē tribūnum mīlitum quidem facere. etiam in senātū lūsit Appium collēgam proptereā īsse ad Caesarem ut aliquem tribūnātum auferret sed in alterum annum. id et Curtius ita volēbat. Tū quem ad modum mē cēnsēs oportēre esse et in rē pūblicā et in nostrīs inimīcitiīs ita et esse et fore orīculā īnfimā scītō molliōrem. rēs Rōmānae sē sīc habēbant erat nōn nūlla spēs comitiōrum sed incerta erat aliquā suspīciō dictātūrae nē ea quidem certa summum ōtium forēnse sed senēscentīs magis cīvitātis quam acquiēscentīs sententia autem nostra in senātū ējus modī magis ut aliī nōbīs adsentiantur quam nōsmet ipsī. TOIAUQ Ō TLHMWN POLEMŌS ECERGAZETAĪ. MARCUS QUĪNTŌ FRĀTRĪ SALŪTEM Calamō et ātrāmentō temperātō charta etiam dentāta rēs agētur. scrībis enim tē meās litterās superiōrēs vix legere potuisse. in quō nihil eōrum mī frāter fuit quae putās. neque enim occupātus eram neque perturbātus nec īrātus alicui.  sed hoc faciō semper ut quīcumque calamus in manūs meās vēnerit eō sīc ūtar tamquam bonō. Vērum attende nunc mī optimē et suāvissimē frāter ad eā dum rescrībō quae tū in hāc eadem brevī epistula PRAGMATIKWS valdē scrīpsistī. dē quō petis ut ad tē nihil occultāns nihil dissimulāns nihil tibi indulgēns ingenuē frāternēque rescrībam id est utrum advolēs ut dīxerāmus an ad expediendum tē sī causa sit commorere sī mī Quīnte parva aliquā rēs esset in quā scīscitārēre quid vellem tamen cum tibi permissūrus essem ut facerēs quod vellēs ego ipse quid vellem ostenderem. in hāc vērō rē    hoc profectō quaeris cūjus modī illum annum quī sequitur exspectem. plānē aut tranquillum nōbīs aut certē mūnītissimum quod cottīdiē domus quod forum quod theātrī significātiōnēs dēclārant. nec labor ut quondam cōnscientia cōpiārum nostrārum. quod Caesaris quod Pompēī grātiam tenēmus haec mē ut cōnfīdam faciunt. sīn aliquis ērumpet āmentis hominis furor omnia sunt ad eum frangendum expedīta. Haec ita sentiō jūdicō ad tē explōrātē scrībō dubitāre tē nōn adsentātōriē sed frāternē vetō. quā rē sī suāvitātis equidem nostrae fruendae causā cuperem tē ad id tempus venīre quod dīxerās sed illud mālō tamen quod putās magis ē rē tuā. illa etiam magnī aestimō mē AMFILAFIAN illam tuam et explicātiōnem dēbitōrum tuōrum. illud quidem  sīc habētō nihil nōbīs expedītīs sī valēbimus fore fortūnātius. parva sunt quae dēsunt prō nostrīs quidem mōribus et ea sunt ad explicandum expedītissimā modō valeāmus. Ambitus redit immānis. numquam fuit pār. Id. Quint. faenus fuit bessibus ex triente coitiōne Memmī et cōnsulum cum Domitiō. hanc Scaurus ūnus vix potest vincere. Messalla flaccet. nōn dīcō UPERBOLĀS vel HS centiēns cōnstituunt in praerogātīvā prōnūntiāre. rēs ārdet invidia. tribūnīciī candidātī comprōmīsērunt HS quīngēnīs in singulōs apud M. Catōnem dēpositīs petere ējus arbitrātū ut quī contrā fēcisset ab eō condemnārētur. quae quidem comitia sī grātuīta fuerint ut putantur plūs ūnus Catō potuerit quam omnēs lēgēs omnēsque jūdicēs. MARCUS QUĪNTŌ FRĀTRĪ SALŪTEM Cum ā mē litterās lībrārī manū accēperīs nē paulum quidem mē ōtī habuisse jūdicātō cum autem mea paulum. sīc enim habētō numquam mē ā causīs et jūdiciīs districtiōrem fuisse atque id annī tempore gravissimō et calōribus maximīs. sed haec quoniam tū ita praescrībis  ferenda sunt neque committendum ut aut speī aut cōgitātiōnī vestrae ego videar dēfuisse praesertim cum sī id difficilius fuerit tamen ex hōc labōre magnam grātiam magnamque dignitātem sim collēctūrus. itaque ut tibi placet damus operam nē cūjus animum offendāmus atque ut etiam ab iīs ipsīs quī nōs cum Caesare tam conjūnctōs dolent dīligāmur ab aequīs vērō aut etiam ā prōpēnsīs in hanc partem vehementer et cōlāmur et amēmur. dē ambitū cum atrōcissimē agerētur in senātū multōs diēs quod ita erant prōgressī candidātī cōnsulārēs ut nōn esset ferendum in senātū nōn fuī. statuī ad nūllam medicīnam reī pūblicae sine magnō praesidiō accēdere. Quō diē haec scrīpsī Drūsus erat dē praevāricātiōne ā tribūnīs aerāriīs absolūtus in summā quattuor sententiīs cum senātōrēs et equitēs damnāssent. ego eōdem diē post merīdiem Vatīnium eram dēfēnsūrus eā rēs facilis est. comitia in mēnsem Septembrem rejecta sunt. Scaurī jūdicium statim exercēbitur cui nōs nōn dēerimus. SUNDEIPNOUS SOFOKLEŌUS quamquam ā tē factam fābellam videō esse fēstīvē nūllō modō probāvī. Veniō nunc ad id quod nesciō an prīmum esse dēbuerit. ō jūcundās mihi tuās dē Britanniā litterās timēbam Ōceanum timēbam lītus īnsulae reliqua nōn equidem contemnō sed plūs habent tamen speī quam timōris magisque sum sollicitātus exspectātiōne eā quam metū. tē vērō UPOQESIN scrībendī ēgregiam habēre videō. quōs tū situs quās nātūrās rērum et locōrum quōs mōrēs quās gentīs quās pugnās quem vērō ipsum imperātōrem habēs ego tē libenter ut rogās quibus rēbus vīs adjuvābō et tibi versus quōs rogās hoc est Athēnās noctuam mittam.  Sed heus tū cēlārī videor ā tē. quō modo nam mī frāter dē nostrīs versibus Caesar nam prīmum librum sē lēgisse scrīpsit ad mē ante et prīma sīc ut neget sē nē Graecā quidem meliōra lēgisse reliqua ad quendam locum RAQUMOTERĀ hōc enim ūtitur verbō. dīc mihi vērum num aut rēs eum aut XARAKTHR nōn dēlectat nihil est quod vereāre. ego enim nē pīlō quidem minus mē amābō. hās dē rē FILALHQWS et ut solēs scrībere frāternē. MARCUS QUĪNTŌ FRĀTRĪ SALŪTEM Ego ex magnīs calōribus nōn enim meminimus mājōrēs in Arpinātī summā cum amoenitāte flūminis mē refēcī lūdōrum diēbus Philotimo tribūlibus commendātīs. In Arcānō ā. d. iiiī Id. Sept. fuī. ibi Mescidium cum Philoxenō aquamque quam iī dūcēbant nōn longē ā vīllā bellē sānē fluentem vīdī praesertim maximā siccitāte ūberiōremque aliquantō sēsē collēctūrōs esse dīcēbant. apud Herum rēctē erat. In Mānīliānō offendī Dīphilum Dīphilō tardiōrem. sed tamen nihil eī restābat praeter balneāria et ambulātiōnem et aviārium. vīlla mihi valdē placuit proptereā quod summam dignitātem pavīmentāta porticūs habēbat quod mihi nunc dēnique appāruit posteā quam et ipsa tōta patet et columnae polītae sunt. tōtum in eō est quod mihi erit  cūrae tēctōrium ut concinnum sit. pavīmenta rēctē fierī vidēbantur camerās quāsdam nōn probāvī mūtārīque jussī. Quō locō in porticū tē scrībere ājunt ut ātriolum fīat mihi ut est magis placēbat. neque enim satis locī vidēbātur esse ātriolō neque ferē solet nisi in iīs aedificiīs fierī in quibus est ātrium mājus nec habēre poterat adjūncta cubicula et ējus modī membra. nunc hoc vel honestae testūdinis vel valdē bonī aestīvī locum obtinēbit. tū tamen sī aliter sentīs rescrībe quam prīmum. In balneāriīs assa in alterum apodytērī angulum prōmōvī proptereā quod ita erant posita ut eōrum vapōrārium ex quō ignis ērumpit esset subjectum cubiculīs. subgrande cubiculum autem et hībernum alterum valdē probāvī quod et ampla erant et locō posita ambulātiōnis ūnō latere eō quod est proximum balneāriīs. columnās neque rēctās neque ē regiōne Dīphilus collocārat eās scīlicet dēmōliētur. aliquandō perpendiculō et līneā discet ūtī. omnīnō spērō paucīs mēnsibus opus Dīphilī perfectum fore. cūrat enim dīligentissimē Caesius quī tum mēcum fuit. Ex eō locō rēcta Vitulāriā viā profectī sumus in Fūfidiānum fundum quem tibi proximīs nūndinīs Arpīnī dē Fūfidiō HS cccī cī ēmerāmus. ego locum aestāte umbrōsiōrem vīdī numquam permultīs locīs aquam prōfluentem et eam ūberem. quid quaeris jūgera l prātī Caesius irrigātūrum facile tē arbitrābātur equidem hoc quod melius intellegō adfirmō mīrificā suāvitāte tē vīllam habitūrum piscīnā et salientibus additīs palaestra et silva virdicāta. fundum  audiō tē nunc Bobiliānum velle retinēre. dē eō quid videātur ipse cōnstituēs. Caesius ājēbat aqua dēmpta et ējus aquae jūre cōnstitūtō et servitūte fundō illī imposita tamen nōs pretium servāre posse sī vēndere vellēmus. Mescidium mēcum habuī. is sēsē ternīs nummīs in pedem tēcum trānsēgisse dīcēbat sēsē autem mēnsum pedibus ājēbat passuum iiīcī. mihi plūs vīsum est sed praestābō sūmptum nusquam melius posse pōnī. Cillōnem arcessieram Venāfrō sed eō ipsō diē quattuor ējus cōnservōs et discipulōs Venāfrī cunīculus oppresserat. Id. Sept. in Lateriō fuī. viam perspexī quae mihi ita placuit ut opus pūblicum vidērētur esse praeter cl passuum sum enim ipse mēnsus ab eō ponticulō quī est ad Furrīnae Satricum versūs. eō locō pulvis nōn glārea injecta est id mūtābitur et ea viae pars valdē acclīvis est sed intellēxī aliter dūcī nōn potuisse praesertim cum tū neque per Lucustae neque Varrōnis vellēs dūcere. ille viam ante suum fundum probē mūnierat Lucusta nōn attigerat. quem ego Rōmae adgrediar et ut arbitror commovēbō et simul M. Taurum quem tibi audiō prōmīsisse quī nunc Rōmae erat dē aquā per fundum ējus dūcendā rogābō. Nīcēphorum vīlicum tuum sānē probāvī quaesīvīque ex eō ecquid eī dē illā aedificātiunculā Lateriī dē quā mēcum locūtus es mandāvissēs. tum is mihi respondit sē ipsum ējus  operis HS xvī conductōrem fuisse sed tē posteā multa addidisse ad opus nihil ad pretium itaque id sē omīsisse. mihi mehercule valdē placet tē illa ut cōnstituerās addere quamquam eā vīllā quae nunc est tamquam philosopha vidētur esse quae objūrget cēterārum vīllārum īnsāniam. vērum tamen illud additum dēlectābit. topiārium laudāvī. ita omnia convestīvit hedera qua basim vīllae quā intercolumnia ambulātiōnis ut dēnique illī palliātī topiāriam facere videantur et hederam vēndere. jam APODUTHRIW nihil alsius nihil muscōsius. Habēs ferē dē rēbus rūsticīs. urbānam expolītiōnem urget ille quidem et Philotimus et Cincius sed etiam ipse crēbrō intervīsō quod est facile factū. quam ob rem eā tē cūrā līberātum volō. Dē Cicerōne quod mē semper rogās ignōscō equidem tibi sed tū quoque mihi velim ignōscās nōn enim concēdō tibi plūs ut illum ames quam ipse amō. atque utinam hīs diēbus in Arpinātī quod et ipse cupierat et ego nōn minus mēcum fuisset quod ad Pompōniam sī tibi vidētur scrībās velim cum aliquō exībimus eat nōbīscum puerumque ēducat. clāmōrēs efficiam sī eum mēcum habuerō ōtiōsus nam Rōmae respīrandī nōn est locus. id mē scīs anteā grātīs tibi esse pollicitum. quid nunc putās tanta mihi abs tē mercēde prōpositā Veniō nunc ad tuās litterās quās plūribus epistulīs accēpī dum sum in Arpinātī nam mihi ūnō diē trēs sunt redditae et quidem ut vidēbantur eōdem abs tē datae tempore ūnā plūribus verbīs. in quā prīmum erat quod antīquior diēs in tuīs fuisset adscrīpta litterīs quam in Caesaris id facit Oppius nōn numquam necessāriō ut cum tabellāriōs constī  tuerit mittere litterāsque ā nōbīs accēperit aliquā rē novā impediātur et necessāriō sērius quam cōnstituerat mittat neque nōs datīs jam epistulīs diem commūtārī cūrāmus. Scrībis dē Caesaris summō in nōs amōre hunc et tū fovēbis et nōs quibuscumque poterimus rēbus augēbimus. dē Pompējō et faciō dīligenter et faciam quod monēs. quod tibi mea permissiō mānsiōnis tuae grāta est id ego summō meō dolōre et dēsīderiō tamen ex parte gaudeō. in Hippodamō et nōn nūllīs aliīs arcessendīs quid cōgitēs nōn intellegō. nēmō istōrum est quīn abs tē mūnus fundī suburbānī īnstar exspectet. Trebātium vērō meum quod istō admisceās nihil est. ego illum ad Caesarem mīsī quī mihi jam satis fēcit sī ipsī minus praestāre nihil dēbeō tēque item ab eō vindicō et līberō. quod scrībis tē ā Caesare cottīdiē plūs dīligī immortāliter gaudeō. Balbum vērō quī est istīus reī quem ad modum scrībis adjūtor in oculīs ferō. Trebōnium meum ā tē amārī tēque ab illō pergaudeō. Dē tribūnātū quod scrībīs ego vērō nōminātim petīvī Curtiō et mihi ipse Caesar nōminātim Curtiō parātum esse perscrīpsit meamque in rogandō verēcundiam objūrgāvit. sī cui praetereā petierō id quod etiam Oppiō dīxī ut ad illum scrīberet facile patiar mihi negārī quoniam illī quī mihi molestī sunt sibi negārī ā mē nōn facile patiuntur. ego Curtium id quod ipsī dīxī nōn modo rogātiōne sed etiam testimōniō tuō dīligō quod litterīs tuīs studium illīus in salūtem nostram facile perspexī. Dē Britannicīs rēbus cognōvī ex tuīs litterīs nihil esse nec quod metuāmus nec quod gaudeāmus. dē pūblicīs negōtiīs quae vīs ad tē Tīrōnem scrībere neglegentius ad tē ante scrībēbam quod omnia minima maxima ad Caesarem mittī sciēbam.  Rescrīpsī epistulae maximae audī nunc dē minusculā. in quā prīmum est dē Clōdī ad Caesarem litterīs in quō Caesaris cōnsilium probō quod tibi amantissimē petentī veniam nōn dedit utī ūllum ad illam furiam verbum rescrīberet. alterum est dē Calventī Marī ōrātiōne quod scrībīs tibi placēre mē ad eam rescrībere mīror praesertim cum illam nēmō lēctūrus sit sī ego nihil rescrīpserō meam in illum puerī omnēs tamquam dictāta perdiscant. librōs meōs omnīs quōs exspectās incohāvī sed cōnficere nōn possum hīs diēbus. ōrātiōnēs efflāgitātās prō Scaurō et prō Planciō absolvī. poēma ad Caesarem quod īnstitueram incīdī. tibi quod rogās quoniam ipsī fontēs jam sitiunt sī quid habēbō spatī scrībam. Veniō ad tertiam. Balbum quod ais mātūrē Rōmam bene comitātum esse ventūrum mēcumque adsiduē usque ad Id. Maī. futūrum id mihi pergrātum perque jūcundum. quod mē in eādem epistulā sīcut saepe anteā cohortārīs ad ambitiōnem et ad labōrem faciam equidem sed quandō vīvēmus Quārta epistula mihi reddita est Id. Sept. quam ā. d. iiiī Id. Sext. ex Britanniā dederās. in eā nihil sānē erat nōvī praeter Ērigonam quam sī ab Oppiō accēperō scrībam ad tē quid sentiam nec dubitō quīn mihi placitūra sit et quod paene praeteriī dē eō quem scrīpsistī dē Milōnis plausū scrīpsisse ad Caesarem. ego vērō facile patior ita Caesarem exīstimāre illum quam maximum fuisse plausum et prōrsus ita fuit et tamen ille plausus quī illī datur quōdam modo nōbīs vidētur darī. Reddita etiam mihi est pervētus epistula sed sērō adlāta  in quā dē aede Tellūris et dē porticū Catulī mē admonēs. fit utrumque dīligenter. ad Tellūris quidem etiam tuam statuam locāvī. item dē hortīs mē quod admonēs nec fuī umquam valdē cupidus et nunc domus suppeditat mihi hortōrum amoenitātem. Rōmam cum vēnissem ā. d. xiīī Kal. Oct. absolūtum offendī in aedibus tuīs tēctum. quod suprā conclāvia nōn placuerat tibi esse multōrum fastīgiōrum id nunc honestē vergit in tēctum īnferiōris porticūs. Cicerō noster dum ego absum nōn cessāvit apud rhētorem. dē ējus ērudītiōne quod labōrēs nihil est quoniam ingenium ējus nōstī studium ego videō. cētera ējus suscipiō ut mē putem praestāre dēbēre. Gabīnium trēs adhūc factiōnēs postulant L. Lentulus flāminis fīlius quī jam dē mājestāte postulāvit Ti. Nerō cum bonīs subscrīptōribus C. Memmius tribūnus pl. cum L. Capitōne. ad urbem accessit ā. d. xiī Kal. Oct. nihil turpius nec dēsertius. sed hīs jūdiciīs nihil audeō cōnfīdere. quod Catō nōn valēbat adhūc dē pecūniīs repetundīs nōn erat postulātus. Pompējus ā mē valdē contendit dē reditū in grātiam sed adhūc nihil prōfēcit nec sī ūllam partem lībertātis tenēbō prōficiet. tuās litterās vehementer exspectō. quod scrībis tē audīsse in candidātōrum cōnsulārium coitiōne mē interfuisse id falsum est. ējus modī enim pactiōnēs in eā coitiōne factae sunt quās posteā Memmius patefēcit ut nēmō bonus interesse dēbuerit et simul mihi committendum nōn fuit ut iīs coitiōnibus interessem quibus Messallā exclūderētur. cui quidem vehementer satis faciō rēbus omnibus ut arbitror etiam Memmiō. Domitiō ipsī multa jam fēcī quae voluit quaeque ā mē petīvit. Scaurum beneficiō dēfēnsiōnis valdē obligāvī. adhūc erat valdē incertum et quandō comitia et quī cōnsulēs futūrī essent.  Cum hanc jam epistulam complicārem tabellāriī ā vōbīs vēnērunt ā. d. xī Kal. septimō vīcēsimō diē. ō mē sollicitum quantum ego doluī in Caesaris suāvissimīs litterīs sed quō erant suāviōrēs eō mājōrem dolōrem illīus ille cāsus adferēbat. sed ad tuās veniō litterās. prīmum tuam remānsiōnem etiam atque etiam probō praesertim cum ut scrībis cum Caesare commūnicārīs. Oppium mīror quicquam cum Pūbliō mihi enim nōn placuerat. quod īnferiōre epistulā scrībis mē Id. Sept. Pompējō lēgātum īrī id ego nōn audīvī scrīpsīque ad Caesarem neque Vībullium Caesaris mandāta dē meā mānsiōne ad Pompējum pertulisse nec ad Oppium. quō cōnsiliō quamquam Oppium ego tenuī quod priōrēs partēs Vībullī erant cum eō enim cōram Caesar ēgerat ad Oppium scrīpserat. ego vērō nūllās DEUTĒRĀS FRONTIDĀS habēre possum in Caesaris rēbus. ille mihi secundum tē et līberōs nostrōs ita est ut sit paene pār. videor id jūdiciō facere jam enim dēbeō sed tamen amōre sum incēnsus. Cum scrīpsissem haec īnfima quae sunt meā manū venit ad nōs Cicerō tuus ad cēnam cum Pompōniā foris cēnāret. dēdit mihi epistulam legendam tuam quam paulō ante accēperat Aristophanēō modō valdē mehercule et suāvem et gravem quā sum admodum dēlectātus. dēdit etiam alteram illam mihi quā jubēs eum mihi esse adfixum tamquam magistrō. quam illum epistulae illae dēlectārunt quam mē nihil puerō illō suāvius nihil nostrī amantius. hoc inter cēnam Tīrōnī dictāvī nē mīrēre aliā manū esse. Annālī pergrātae litterae tuae fuērunt quod et cūrārēs dē sē dīligenter et tamen cōnsiliō sē vērissimō juvārēs. P.  Servīlius pater ex litterīs quās sibi ā Caesare missās esse dīcēbat significat valdē tē sibi grātum fēcisse quod dē suā voluntāte ergā Caesarem hūmānissimē dīligentissimēque locūtus essēs. Cum Rōmam ex Arpinātī revertissem dictum mihi est Hippodamum ad tē prōfectum esse. nōn possum scrībere mē mīrātum esse illum tam inhumaniter fēcisse ut sine meīs litterīs ad tē proficīscerētur illud scrībō mihi molestum fuisse. jam enim diū cōgitāveram ex eō quod tū ad mē scrīpserās ut sī quid esset quod ad tē dīligentius perferrī vellem illī darem quod mehercule hīsce litterīs quās vulgō ad tē mittō nihil ferē scrībō quod sī in alicūjus manus incīderit molestē ferendum sit. nunc Minuciō mē et Salviō et Labeōnī reservābam. Labeō aut tardē proficīscētur aut hīc manēbit. Hippodamus nē num quid vellem quidem rogāvit. T. Pīnārius amābilis ad mē dē tē litterās mittit sē maximē litterīs sermōnibus cēnīs dēnique tuīs dēlectārī. is homō semper mē dēlectāvit frāterque ējus mēcum est multum. quā rē utī īnstituistī complectere adulēscentem. Quod multōs diēs epistulam in manibus habuī propter commorātiōnem tabellāriōrum ideō multa conjecta sunt aliud aliō tempore velut hoc T. Anicius mihi saepe jam dīxit sēsē tibi suburbānum sī quod invēnisset nōn dubitātūrum esse emere. in ējus sermōne ego utrumque soleō admīrārī et tē dē suburbānō ēmendō cum ad illum scrībās nōn modo ad mē nōn scrībere sed etiam aliam in sententiam dē suburbānō scrībere et cum ad illum scrībās nihil tē recordārī dē sē dē epistulīs illīs quās in Tusculānō ējus tū mihi ostendistī nihil dē praeceptīs Epicharmī GNWQĪ PWS ALLW KEXRHTAI tōtum dēnique vultum sermōnem animum  ējus quem ad modum coniciō quasi  . sed haec tū vidēris. dē suburbānō cūrā ut sciam quid velīs et simul nē quid ille turbet vidē. Quid praetereā quid etiam. Gabīnius ā. d. iiīī Kal. Oct. noctū in urbem introierat et hodiē hōra viīī cum ēdictō C. Alfī dē mājestāte eum adesse oportēret concursū magnō et odiō ūniversī populī paene adflīctus est. nihil illō turpius proximus est tamen Pīsō. itaque mīrificum embolium cōgitō in secundum librum meōrum temporum inclūdere dīcentem Apollinem in conciliō deōrum quālis reditus duōrum imperātōrum futūrus esset quōrum alter exercitum perdidisset alter vēndidisset. Ex Britanniā Caesar ad mē Kal. Sept. dēdit litterās quās ego accēpī ā. d. iiīī Kal. Oct. satis commodās dē Britannicīs rēbus quibus nē admīrer quod ā tē nūllās accēperim scrībit sē sine tē fuisse cum ad mare accesserit. ad eās ego eī litterās nihil rescrīpsī nē grātulandī quidem causā propter ējus lūctum. Tē ōrō etiam atque etiam mī frāter ut valeās. MARCUS QUĪNTŌ FRĀTRĪ SALŪTEM Ā. d. vī Id. Oct. Salvius Ōstiam vesperī nāvī profectus erat cum iīs rēbus quās tibi domō mittī voluerās. eōdem diē Gabīnium ad populum lūculentē calefēcerat Memmius sīc ut Calidiō verbum facere prō eō nōn licuerit. postrīdiē autem  ējus diēī quī erat tum futūrus cum haec scrībēbam ante lūcem apud Catōnem erat dīvīnātiō in Gabīnium futūra inter Memmium et Ti. Nerōnem et C. L. Antōniōs M. f. putābāmus fore ut Memmiō darētur etsī erat Nerōnis mīra contentiō. quid quaeris probē premitur nisi noster Pompējus dīs hominibusque invītīs negōtium ēverterit. Cognōsce nunc hominis audāciam et aliquid in rē pūblicā perditā dēlectāre. cum Gabīnius quācumque veniēbat triumphum sē postulāre dīxisset subitōque bonus imperātor noctū in urbem hostium plēnam invāsisset in senātum sē nōn committēbat. interim ipsō decimō diē quō eum oportēbat hostiārum numerum et mīlitum renūntiāre irrēpsit summa īnfrequentia. cum vellet exīre ā cōnsulibus retentus est. intrōductī pūblicānī. homō undique atius et cum ā mē maximē vulnerārētur nōn tulit et mē trementī vōce exsulem appellāvit. hīc ō dī nihil umquam honōrificentius nōbīs accidit cōnsurrēxit senātus cum clāmōre ad ūnum sīc ut ad corpus ējus accēderet parī clāmōre atque impetū pūblicānī. quid quaeris omnēs tamquam tū essēs ita fuērunt. nihil hominum sermōne foris clārius. ego tamen mē teneō ab accūsandō vix mehercule sed tamen teneō vel quod nōlō cum Pompējō pugnāre satis est quod īnstat dē Milōne vel quod jūdicēs nūllōs habēmus. APOTEUGMA formīdō addō etiam malevolentiam hominum et timeō nē illī mē accūsante aliquid accēdat nec dēspērō rem et sine mē et nōn nihil per mē cōnficī posse.  Dē ambitū postulātī sunt omnēs quī cōnsulātum petunt ā Memmiō Domitius ā Q. Acutīō bonō et ērudītō adulēscente Memmius ā Q. Pompējō Messallā ā Triāriō Scaurus. magna rēs in mōtū est proptereā quod aut hominum aut lēgum interitus ostenditur. opera datur ut jūdicia nē fīant. rēs vidētur spectāre ad interrēgnum. cōnsulēs comitia habēre cupiunt reī nōlunt et maximē Memmius quod Caesaris adventū sē spērat futūrum cōnsulem sed mīrum in modum jacet. Domitius cum Messallā certus esse vidēbātur. Scaurus refrīxerat. Appius sine lēge cūriātā cōnfirmat sē Lentulō nostrō successūrum. quī quidem mīrificus illō diē quod paene praeteriī fuit in Gabīnium. accūsāvit mājestātis. nōmina data cum ille verbum nūllum. Habēs forēnsia. domī rēctē est. ipsa domus ā redēmptōribus tractātur nōn indīligenter. MARCUS QUĪNTŌ FRĀTRĪ SALŪTEM Occupātiōnum meārum tibi signum sit lībrārī manūs. diem scītō esse nūllum quō diē nōn dīcam prō reō. ita quicquid cōnficiō aut cōgitō in ambulātiōnis tempus ferē cōnferō. Negōtia sē nostra sīc habent domestica vērō ut volumus. valent puerī studiōsē discunt dīligenter docentur et nōs et inter sē amant. expolītiōnēs utriusque nostrum sunt in manibus sed tua ad perfectum jam rēs rūstica Arcānī et Lateriī. praetereā dē aquā dē viā nihil praetermīsī quādam epistulā quīn ēnūcleātē ad tē perscrīberem. sed mē illa cūra  sollicitat angitque vehementer quod diērum jam amplius quadrāgintā intervāllō nihil ā tē nihil ā Caesare nihil ex istīs locīs nōn modo litterārum sed nē rūmōris quidem adflūxit. mē autem jam et mare istuc et terra sollicitat neque dēsinō ut fit in amōre eā quae minimē volō cōgitāre. quā rē nōn equidem jam tē rogō ut ad mē dē tē dē rēbus istīs scrībās numquam enim cum potes praetermittis sed hoc tē scīre volō nihil ferē umquam mē sīc exspectāsse ut cum haec scrībēbam tuās litterās. Nunc cognōsce ea quae sunt in rē pūblicā. comitiōrum cottīdiē singulī diēs tolluntur obnūntiātiōnibus magnā voluntāte bonōrum omnium tantā invidiā sunt cōnsulēs propter suspīciōnem pactōrum ā candidātīs praemiōrum. candidātī cōnsulārēs quattuor omnēs reī. causae sunt difficilēs sed ēnitēmur ut Messallā noster salvus sit quod est etiam cum reliquōrum salūte conjūnctum. Gabīnium dē ambitū reum fēcit P. Sulla subscrībente prīvignō Memmiō frātre Caeciliō Sulla fīliō. contrā dīxit L. Torquātus omnibusque libentibus nōn obtinuit. quaeris quid fīat dē Gabīniō sciēmus dē mājestāte trīduō quō quidem in jūdiciō odiō premitur omnium generum maximē testibus laeditur accūsātōribus frīgidissimīs ūtitur. cōnsilium varium quaesītor gravis et firmus Alfius Pompējus vehemēns in jūdicibus rogandīs. quid futūrum sit nesciō locum tamen illī in cīvitāte nōn videō. animum praebeō ad illīus perniciem moderātum ad rērum ēventum lēnissimum. Habēs ferē dē omnibus rēbus. ūnum illud addam Cicerō tuus nosterque summō studiō est Paeonī suī rhētoris hominis opīnor valdē exercitātī et bonī. sed nostrum īnstituendī genus esse paulō ērudītius et QETIKWTERON nōn ignōrās. quā rē neque ego impedīrī Cicerōnis iter atque illam disciplīnam volō et ipse puer magis illō dēclāmātōriō genere dūcī et  dēlectārī vidētur. in quō quoniam ipsī quoque fuimus patiāmur illum īre nostrīs itineribus eōdem enim perventūrum esse cōnfīdimus sed tamen sī nōbīscum eum rūs aliquō ēdūxerīmus in hanc nostram ratiōnem cōnsuētūdinemque indūcēmus. magna enim nōbīs ā tē prōposita mercēs est quam certē nostrā culpā numquam minus adsequēmur. Quibus in locīs et quā spē hiemātūrus sīs ad mē quam dīligentissimē scrībās velim. MARCUS QUĪNTŌ FRĀTRĪ SALŪTEM Gabīnius absolūtus est. omnīnō nihil accūsātōre Lentulō subscrīptōribusque ējus īnfantius nihil illō cōnsiliō sordidius sed tamen nisi incrēdibilis contentiō precēs Pompēī dictātūrae etiam rūmor plēnus timōris fuisset ipsī Lentulō nōn respondisset quī tamen illō accūsātōre illōque cōnsiliō sententiīs condemnātus sit xxxiī cum lxx tulissent. est omnīnō tam gravī fāmā hoc jūdicium ut videātur reliquīs jūdiciīs peritūrus et maximē dē pecūniīs repetundīs. sed vidēs nūllam esse rem pūblicam nūllum senātum nūlla jūdicia nūllam in ūllō nostrum dignitātem. quid plūra dē jūdicibus duo praetōriī sēdērunt Domitius Calvīnus is apertē absolvit ut omnēs vidērent et Catō is diribītīs tabellīs dē circulō sē subdūxit et Pompējō prīmus nūntiāvit. Ājunt nōn nūllī ut Sallustius mē oportuisse accūsāre. hīs  ego jūdicibus committerem quid essem sī mē agente esset ēlāpsus sed mē alia mōvērunt nōn putāsset sibi Pompējus dē illīus salūte sed dē suā dignitāte mēcum esse certāmen in urbem introīsset ad inimīcitiās rēs vēnisset cum Aesernīnō Samnite Pacidēiānus comparatus vidērer auriculam fortasse mordicus abstulisset cum Clōdiō quidem certē redīsset in grātiam. ego vērō meum cōnsilium sī praesertim tū nōn improbās vehementer approbō. ille cum ā mē in singulāribus meīs studiīs ōrnātus esset cumque ego illī nihil dēbērem ille mihi omnia tamen in rē pūblicā mē ā sē dissentientem nōn tulit nihil dicam gravius et minus potēns eō tempore quid in mē flōrentem posset ostendit nunc cum ego nē cūrem quidem multum posse rēs quidem pūblica certē nihil possit ūnus ille omnia possit cum illō ipsō contenderem sīc enim faciendum fuisset. nōn exīstimō tē putāre id mihi suscipiendum fuisse. alterutrum inquit idem Sallustius. dēfendissēs idque Pompējō contendentī dedissēs etenim vehementer ōrābat. lepidum amīcum Sallustium quī mihi aut inimīcitiās putet perīculōsās subeundās fuisse aut īnfāmiam sempiternam ego vērō hāc mediocritāte dēlector ac mihi illud jūcundum est quod cum testimōnium secundum fidem et religiōnem gravissimē dīxissem reus sē dīxit sī in cīvitāte licuisset sibi esse mihi sē satis factūrum neque mē quicquam interrogāvit. Dē versibus quōs tibi ā mē scrībī vīs deest mihi quidem opera sed abest etiam ENQOUSIASMŌS quī nōn modo tempus sed etiam animum vacuum ab omnī cūrā dēsīderat. nōn enim sumus omnīnō sine cūrā venientīs annī etsī sumus sine timōre. simul et illud sine ūlla mehercule īrōnīa loquor tibi istīus generis in scrībendō priōrēs partīs tribuō quam mihi.  Dē bibliothēcā tuā Graecā supplendā lībrīs commūtandīs Latīnīs comparandīs valdē velim ista cōnficī praesertim cum ad meum quoque ūsum spectent. sed ego mihi ipsī ista per quem agam nōn habeō. neque enim vēnālia sunt quae quidem placeant et cōnficī nisi per hominem et perītum et dīligentem nōn possunt. Chrȳsippō tamen imperābō et cum Tyranniōne loquar. dē fiscō quid ēgerit Scīpiō quaeram quod vidēbitur rēctum esse cūrābō. dē Ascaniōne tū vērō quod volēs faciēs mē nihil interpōnō. dē suburbānō quod nōn properās laudō ut habeās hortor. Haec scrīpsī ā. d. viiīī Kal. Nov. quō diē lūdī committēbantur in Tusculānum proficīscēns dūcēnsque mēcum Cicerōnem meum in lūdum discendī nōn lūsiōnis eā rē nōn longius quod vellem quod Pomptīnō ad triumphum ā. d. iiīī Nōn. Nov. volēbam adesse. etenim erit nesciō quid negōtiolī. nam Catō et Servīlius praetōrēs prohibitūrōs sē minantur nec quid possint sciō ille enim et Appium cōnsulem sēcum habēbit et praetōrēs et tribūnōs pl. sed minantur tamen in prīmīsque ARH PNEWN Q. Scaevola. Cūrā mī suāvissimē et cārissimē frāter ut valeās. MARCUS QUĪNTŌ FRĀTRĪ SALŪTEM Quod quaeris quid dē illīs librīs ēgerim quōs cum essem in Cūmānō scrībere īnstituī nōn cessāvī neque cessō sed saepe jam scrībendī tōtum cōnsilium ratiōnemque mūtāvī. nam jam duōbus factīs librīs in quibus novendiālibus fēriīs quae  fuērunt Tuditānō et Aquiliō cōnsulibus sermō est ā mē īnstitūtus Āfricānī paulō ante mortem et Laelī Philī Mānīlī P. Rutilī Q. Tūberōnis et Laelī generōrum Fannī et Scaevolae sermō autem in novem et diēs et librōs distribūtus dē optimō statū cīvitātis et dē optimō cīve sānē texēbātur opus lūculentē hominumque dignitās aliquantum ōrātiōnī ponderis adferēbat iī librī cum in Tusculānō mihi legerentur audiente Sallustiō admonitus sum ab illō multō mājōre auctōritāte illīs dē rēbus dīcī posse sī ipse loquerer dē rē pūblicā praesertim cum essem nōn Hēraclīdēs Ponticus sed cōnsulāris et is quī in maximīs versātus in rē pūblicā rēbus essem quae tam antīquīs hominibus attribuerem ea vīsum īrī ficta esse ōrātōrum sermōnem in illīs nostrīs librīs quod esset dē ratiōne dīcendī bellē ā mē remōvisse ad eōs tamen rettulisse quōs ipse vīdissem Aristotelem dēnique quae dē rē pūblicā et praestantī virō scrībat ipsum loquī. Commōvit mē et eō magis quod maximōs mōtus nostrae cīvitātis attingere nōn poteram quod erant īnferiōrēs quam illōrum aetās quī loquēbantur. ego autem id ipsum tum eram secūtus nē in nostra tempora incurrēns offenderem quempiam. nunc et id vītābō et loquar ipse tēcum et tamen illa quae īnstitueram ad tē sī Rōmam vēnerō mittam. putō enim tē exīstimātūrum ā mē illōs librōs nōn sine aliquō meō stomachō esse relictōs. Caesaris amōre quem ad mē perscrīpsit ūnicē dēlector prōmissīs iīs quae ostendit nōn valdē pendeō. nec sitiō honōrēs nec dēsīderō glōriam magisque ējus voluntātis perpetuitātem quam prōmissōrum exitum exspectō. vīvō  tamen in eā ambitiōne et labōre quasi id quod nōn postulō exspectem. Quod mē dē versibus faciendīs rogās incrēdibile est mī frāter quam egeam tempore nec sānē satis commoveor animō ad ea quae vīs canenda. AMPWTEĪS vērō et ea quae ipse ego nē cōgitandō quidem cōnsequor tū quī omnis istō ēloquendī et exprimendī genere superāstī ā mē petis facerem tamen ut possem sed quod tē minimē fugit opus est ad poēma quādam animī alacritāte quam plānē mihi tempora ēripiunt. abdūcō equidem mē ab omnī reī pūblicae cūrā dēdōque litterīs sed tamen indicābō tibi quod mehercule in prīmīs tē cēlātum volēbam. angor mī suāvissimē frāter angor nūllam esse rem pūblicam nūlla jūdicia nostrumque hoc tempus aetātis quod in illā auctōritāte senātōriā flōrēre dēbēbat aut forēnsī labōre jactārī aut domesticīs litterīs sustentārī illud vērō quod ā puerō adamāram POLLON ARISTEUEIN KAI UPEIROXŌS EMMENAĪ ALLWN tōtum occīdisse inimīcōs ā mē partim nōn oppugnātōs partim etiam esse dēfēnsōs meum nōn modo animum sed nē odium quidem esse līberum ūnumque ex omnibus Caesarem esse inventum quī mē tantum quantum ego vellem amāret aut etiam sīcut aliī putant hunc ūnum esse quī ā mē amārī vellet. quōrum tamen nihil est ējus modī ut ego mē nōn multā cōnsōlātiōne cottīdiē lēniam sed illa erit cōnsōlātiō maxima sī ūna erimus. nunc ad illā vel gravissimum accēdit dēsīderium tuī. Gabīnium sī ut Pānsā putat oportuisse dēfendissem concidissem. quī illum ōdērunt iī sunt tōtī ōrdinēs propter quem ōdērunt mē ipsum ōdisse coepissent. tenuī mē ut  putō ēgregiē tantum ut facerem quantum faciendum omnēs vidērent et in omnī summā ut monēs valdē mē ad ōtium pācemque convertō. Dē librīs Tyranniō est cessātor Chrȳsippō dicam. sed rēs operōsa est et hominis perdīligentis. sentiō ipse quī in summō studiō nihil adsequor. dē Latīnīs vērō quō mē vertam nesciō ita mendōsē et scrībuntur et veneunt. sed tamen quod fierī poterit nōn neglegam. Crēbrius ut ante ad tē scrīpsī Rōmae est et quod valdē juvat omnia dēbēre tibi renūntiat. ab aerāriō putō cōnfectum esse dum absum. Quattuor tragoediās sēdecim diēbus absolvisse cum scrībās tū quicquam ab aliō mūtuāris et PLĒŌS quaeris cum Ēlectram et Troadās scrīpserīs cessātor esse nōlī et illud GNWQI SEAUTON nōlī putāre ad adrogantiam minuendam sōlum esse dictum vērum etiam ut bona nostra norimus. sed et istās et Ērigonam mihi velim mittās. habēs ad duās epistulās proximās. Rōmae et maximē in Appiā ad Mārtis mīra prōluviēs. Crassipedis ambulātiō ablāta hortī tabernae plūrimae. magna vīs aquae usque ad piscīnam pūblicam. viget illud Homērī  HMAT OPWRINW ŌTE LABROTATON XEEI UDWR ZĒUS ŌTE DH R ANDRESSĪ KOTESSAMĒNŌS XALEPHNH. cadit enim in absolūtiōnem Gabīnī OI BIH EIN AGORH SKOLĪĀS KRINWSĪ QEMISTĀS EK DĒ DIKHN ELASWSĪ QEWN OPĪN OUK ALEGONTĒS. sed haec nōn cūrāre dēcrēvī. Rōmam cum vēnerō quae perspexerō scrībam ad tē et maximē dē dictātūrā et ad Labiēnum et ad Ligūrium litterās dabō. Hanc scrīpsī ante lūcem ad lychnūchum ligneolum quī mihi erat perjūcundus quod eum tē ājēbant cum essēs Samī cūrāsse faciendum. Valē mī suāvissimē et optimē frāter. MARCUS QUĪNTŌ FRĀTRĪ SALŪTEM Superiōrī epistulae quod respondeam nihil est quae plēna stomachī et querēlārum est quō in genere alteram quoque tē scrībis prīdiē Labeōnī dedisse quī adhūc nōn vēnerat. dēlēvit enim mihi omnem molestiam recentior epistula. tantum tē et moneō et rogō ut in istīs molestiīs et labōribus et dēsīderiīs recordēre cōnsilium nostrum quod fuerit profectiōnis tuae. nōn enim commoda quaedam sequēbāmur parva ac mediocria. quid enim erat quod discessū nostrō emendum putārēmus praesidium firmissimum petēbāmus ex optimī et potentissimī virī benevolentiā ad omnem statum  nostrae dignitātis. plūra pōnuntur in spē quam in pecūniīs quā relicta reliqua ad jactūram struentur. quā rē sī crēbrō referēs animum tuum ad ratiōnem et veteris cōnsilī nostrī et speī facilius istōs mīlitiae labōrēs cēteraque quae tē offendunt ferēs et tamen cum volēs dēpōnēs. sed ējus reī mātūritās nequedum venit et tamen jam appropinquat. Etiam illud tē admoneō nē quid ūllīs litterīs committās quod sī prōlātum sit molestē ferāmus. multa sunt quae ego nescīre mālō quam cum aliquō perīculō fierī certior. plūra ad tē vacuō animō scrībam cum ut spērō sē Cicerō meus bellē habēbit. tū velim cūrēs ut sciam quibus nōs dare oporteat eās quās ad tē deinde litterās mittēmus Caesarisne tabellāriīs ut is ad tē prōtinus mittat an Labiēnī. ubi enim istī sint Nerviī et quam longē absint nesciō. Dē virtūte et gravitāte Caesaris quam in summō dolōre adhibuisset magnam ex epistulā tuā cēpī voluptātem. quod mē īnstitūtum ad illum poēma jubēs perficere etsī distentus cum opera tum animō sum multō magis tamen quoniam ex epistulā quam ad tē miseram cognōvit Caesar mē aliquid esse exorsum revertar ad īnstitūtum idque perficiam hīs supplicātiōnum ōtiōsīs diēbus quibus Messallam jam nostrum reliquōsque molestiā lēvātōs vehementer gaudeō eumque quod certum cōnsulem cum Domitiō numerātīs nihil ā nostrā opīniōne dissentītis. ego Messallam Caesarī praestābō. sed Memmius in adventū Caesaris habet spem in quō illum putō errāre hīc quidem frīget. Scaurum autem jam prīdem Pompējus abjēcit. Rēs prōlātae ad interrēgnum comitia adducta. rūmor dictātōris injūcundus bonīs mihi etiam magis quae loquuntur. sed tōta rēs et timētur et refrīgēscit. Pompējus plānē sē  negat velle anteā mihi ipse nōn negābat. Hirrus auctor fore vidētur ō dī quam ineptus quam sē ipse amāns sine rīvālī. Crassum Jūniānum hominem mihi dēditum per mē dēterruit. velit nōlit scīre difficile est Hirrō tamen agente nōlle sē nōn probābit. aliud hōc tempore dē rē pūblicā nihil loquēbantur agēbātur quidem certē nihil. Serrānī Domitī fīlī fūnus perlūctuōsum fuit ā. d. viīī Kal. Dec. laudāvit pater scrīptō meō. Nunc dē Milōne Pompējus eī nihil tribuit et omnia Guttae dīcitque sē perfectūrum ut in illum Caesar incumbat. hoc horret Milō nec injūria et sī ille dictātor factus sit paene diffīdit. intercessōrem dictātūrae sī jūverit manū et praesidiō suō Pompējum metuit inimīcum sī nōn jūverit timet nē per vim perferātur. lūdōs apparat magnificentissimōs sīc inquam ut nēmō sūmptuōsiōrēs stultē bis terque vel quia nōn postulātōs vel quia mūnus magnificum dederat vel quia facultātēs nōn erant vel magis quam ter quia potuerat magistrum sē nōn aedīlem putāre. Omnia ferē scrīpsī. cūra mī cārissime frāter ut valeās. MARCUS QUĪNTŌ FRĀTRĪ SALŪTEM Dē Gabīniō nihil fuit faciendum istōrum quae ā tē sānē amantissimē cōgitāta sunt TŌTĒ MOĪ XANOI fēcī summā  cum gravitāte ut omnēs sentiunt et summā cum lēnitāte quae fēcī. illum neque ursī neque levāvī testis vehemēns fuī praetereā quiēvī. exitum jūdicī foedum et perniciōsum lēnissimē tulī quod quidem bonum mihi nunc dēnique redundat ut hīs malīs reī pūblicae licentiaque audācium quā ante rumpēbar nunc nē movear quidem. nihil est enim perditius hīs hominibus hīs temporibus. itaque ex rē pūblicā quoniam nihil jam voluptātis cāpī potest cūr stomacher nesciō. litterae mē et studia nostra et ōtium vīllaeque dēlectant maximēque puerī nostrī. angit ūnus Milō sed velim fīnem adferat cōnsulātus. in quō ēnītar nōn minus quam sum ēnīsus in nostrō tūque istinc quod facīs adjuvābis. dē quō cētera nisi plānē vīs ēripuerit rēctē sunt dē rē familiārī timeō. Ō DĒ MAINETAI OUKET ANEKTWS quī lūdōs ccc compāret. cūjus in hōc ūnō incōnsīderantiam et ego sustinēbō ut poterō et tū ut possīs est tuōrum nervōrum. Dē mōtū temporum venientis annī nihil tē intellegere volueram domesticī timōris sed dē commūnī reī pūblicae statū in quō etiam sī nihil prōcūrō tamen nihil cūrāre vix possum. quam autem tē velim cautum esse in scrībendō ex hōc conicitō quod ego ad tē nē haec quidem scrībō quae palam in rē pūblicā turbantur nē cūjusquam animum meae litterae interceptae offendant. quā rē domesticā cūrā tē levātum volō in rē pūblicā sciō quam sollicitus esse soleās. Videō Messallam nostrum cōnsulem sī per interrēgem sine jūdiciō sī per dictātōrem tamen sine perīculō. ōdī nihil habet Hortēnsī calor multum valēbit Gabīnī absolūtiō lēx impūnitātis putātur. ĒN PARERGW dē dictātōre tamen āctum adhūc nihil est. Pompējus abest Appius miscet Hirrus parat  multī intercessōrēs numerantur populus nōn cūrat prīncipēs nōlunt ego quiēscō. Dē mancipiīs quod mihi pollicēris valdē tē amō et sum equidem utī scrībīs et Rōmae et in praediīs īnfrequēns. sed cave amābō quicquam quod ad meum commodum attineat nisi maximō tuō commodō et maxima tuā facultāte mī frāter cōgitārīs. Dē epistulā Vatīnī rīsī. sed mē ab eō ita observārī scītō ut ējus ista odia nōn sorbeam sōlum sed etiam concoquam. Quod mē hortārīs ut absolvam habeō absolūtum suāve mihi quidem utī vidētur EPŌS ad Caesarem sed quaerō locuplētem tabellārium nē accidat quod Ērigonae tuae cui sōlī Caesare imperātōre iter ex Galliā tūtum nōn fuit. quid sī canem tam bonum nōn habēret Quid dēturbem aedificium quod quidem mihi cottīdiē magis placet in prīmīsque īnferior porticūs et ējus conclāvia fīunt rēctē. dē Arcānō Caesaris opus est ēlegantiā vel mehercule etiam ēlegantiōris alicūjus. imāginēs enim istae et palaestra et piscīna et nīlus multōrum Philotīmōrum est nōn Dīphilōrum. sed et ipsī ea adībimus et mittēmus et mandābimus. Dē Fēlīcis testāmentō tum magis querāre sī sciās. quās enim tabulās sē putāvit obsignāre in quibus in unciā firmissimum locum tenēs vērō lāpsus est per errōrem et  suum et Sicūrae servī nōn obsignāvit quās nōluit eās obsignāvit. ALL OIMWZETW nōs modo valeāmus. Cicerōnem et ut rogās amō et ut merētur et dēbeō. dīmittō autem ā mē et ut ā magistrīs nē abdūcam et quod māter porcia nōn discēdit sine quā edācitātem puerī pertimēscō. sed sumus ūna tamen valdē multum. Rescrīpsī ad omnia. mī suāvissimē et optimē frāter valē.  M. TULLĪ CICERŌNIS AD M. BRŪTUM ET M. BRŪTĪ AD M. TULLIUM CICERŌNEM EPISTULAE CICERŌ BRŪTŌ SALŪTEM Cum haec scrībēbam rēs exīstimābātur in extrēmum adducta discrīmen. trīstēs enim dē Brūtō nostrō litterae nūntiīque adferēbantur. mē quidem nōn maximē conturbābant. hīs enim exercitibus ducibusque quōs habēmus nūllō modō poteram diffīdere neque adsentiēbar mājōrī partī hominum fidem enim cōnsulum nōn condemnābam quae suspecta vehementer erat dēsīderābam nōn nūllīs in rēbus prūdentiam et celeritātem. qua sī essent ūsī jam prīdem rem pūblicam reciperāssēmus. nōn enim ignōrās quanta mōmenta sint in rē pūblicā temporum et quid intersit idem illud utrum ante an post dēcernātur suscipiātur agātur. omnia quae sevērē dēcrēta sunt hōc tumultū sī aut quō diē dīxī sententiam perfecta essent et nōn in diem ex diē dīlātā aut quō ex tempore suscepta sunt ut agerentur nōn tardāta et prōcrāstināta bellum jam nūllum habērēmus. Omnia Brūte praestitī reī pūblicae quae praestāre dēbuit is quī esset in eō quō ego sum gradū senātūs populīque jūdiciō collocātus nec illa modo quae nīmīrum sōla ab homine tenuī sunt postulanda fidem vigilantiam patriae cāritātem eā sunt enim quae nēmō est quī nōn praestāre dēbeat. ego autem eī quī sententiam dīcat in prīncipibus dē  rē pūblicā putō etiam prūdentiam esse praestandam nec mē cum mihi tantum sūmpserim ut gubernācula reī pūblicae prehenderem minus putārim reprehendendum sī inūtiliter aliquid senātuī suāserim quam sī īnfidēliter. Acta quae sint quaeque agantur sciō perscrībī ad tē dīligenter. ex mē autem illud est quod tē velim habēre cognitum meum quidem animum in aciē esse neque respectum ūllum quaerere nisi mē ūtilitās cīvitātis forte converterit. mājōris autem partīs animī tē Cassiumque respiciunt. quam ob rem ita tē parā Brūte ut intellegās aut sī hōc tempore bene rēs gesta sit tibi meliōrem rem pūblicam esse faciendam aut sī quid offēnsum sit per tē esse eandem reciperandam. CICERŌ BRŪTŌ SALŪTEM Plancī animum in rem pūblicam ēgregium legiōnēs auxilia cōpiās ex litterīs ējus quārum exemplum tibi missum arbitror perspicere potuistī. Lepidī tuī necessārī quī secundum frātrem adfīnīs habet quōs ōderit proximōs levitātem et incōnstantiam animumque semper inimīcum reī pūblicae jam crēdō tibi ex tuōrum litterīs esse perspectum. Nōs exspectātiō sollicitat     quae est omnīs jam in extrēmum adducta discrīmen. est enim spēs omnis in Brūtō expediendō dē quō vehementer timēbāmus. Ego hīc cum homine furiōsō satis habeō negōtī Servīliō quem tulī diūtius quam dignitās mea patiēbātur sed tulī reī pūblicae causā nē darem perditīs cīvibus hominem parum sānum illum quidem sed tamen nōbilem quō concurrerent quod faciunt nihilō minus. sed eum aliēnandum ā rē pūblicā nōn putābam. fīnem fēcī ējus ferendī coeperat enim esse tantā īnsolentiā ut nēminem līberum dūceret. in Plancī vērō causā exārsit incrēdibilī dolōre mēcumque per bīduum ita contendit et ā mē ita frāctus est ut eum in perpetuum modestiōrem spērem fore. atque in hāc contentiōne ipsa cum maximē rēs agerētur ā. d. v Id. Apr. litterae mihi in senātū redditae sunt ā Lentulō nostrō dē Cassiō dē legiōnibus dē Syriā. quās statim cum recitāvissem cecidit Servīlius complūrēs praetereā sunt enim īnsignēs aliquot quī improbissimē sentiunt. sed acerbissimē tulit Servīlius adsēnsum esse mihi dē Plancō. magnum illud mōnstrum in rē pūblicā est sed diū mihi crēde nōn erit. iiī Id. Apr.  BRŪTUS CICERŌNĪ SALŪTEM Litterās tuās valdē exspectō quās scrīpsistī post nūntiōs nostrārum rērum et dē morte Trebōnī. nōn enim dubitō quīn mihi cōnsilium tuum explicēs. indignō scelere et cīvem optimum āmīsimus et prōvinciae possessiōne pulsī sumus quam neque reciperāre facile est neque minus turpe aut flāgitiōsum erit sī potest reciperārī. Antōnius adhūc est nōbīscum sed mē dīus fīdius et moveor hominis precibus et timeō nē illum aliquōrum furor excipiat. plānē aestuō. quod sī scīrem quid tibi placēret sine sollicitūdine essem id enim optimum esse persuāsum esset mihi. quā rē quam prīmum fac mē certiōrem quid tibi placeat.  Cassius noster Syriam legiōnēs Syriacās habet ultrō quidem ā Murcō et ā Marciō et ab exercitū ipsō accersītus. ego scrīpsī ad Tertiam sorōrem et mātrem nē prius ederent hoc quod optimē ac fēlīcissimē gessit Cassius quam tuum cōnsilium cognōvissent tibique vīsum esset. Lēgī ōrātiōnēs duās tuās quārum altera Kal. Ian. ūsus es altera dē litterīs meīs quae habitā est abs tē contrā Calēnum. nōn scīlicet hoc exspectās dum eās laudem. nesciō animī an ingenī tuī mājor in hīs libellīs laus contineātur. jam concēdō ut vel Philippicī vocentur quod tū quādam epistulā jocāns scrīpsistī. Duābus rēbus egēmus Cicerō pecūniā et supplēmentō. quārum altera potest abs tē expedīrī ut aliquā pars mīlitum istinc mittātur nōbīs vel sēcrētō cōnsiliō adversus Pānsam vel āctiōne in senātū alterā quō magis est necessāria neque meō exercituī magis quam reliquōrum hoc magis doleō Asiam nōs āmīsisse quam sīc vexārī ā Dolābellā audiō ut jam nōn videātur crūdēlissimum ējus facinus interfectiō Trebōnī. Vetus Antistius mē tamen pecūniā sublevāvit. Cicerō fīlius tuus sīc mihi sē probat industria patientia labōre animī magnitūdine omnī dēnique officiō ut prōrsus numquam dīmittere videātur cōgitātiōnem cūjus sit fīlius. quā rē quoniam efficere nōn possum ut plūris faciās eum quī tibi est cārissimus illud tribue jūdiciō meō ut tibi persuādeās nōn fore illī abūtendum glōria tua ut adipīscātur honōrēs paternōs. Kal. Apr. Dyrrachiō.  CICERŌ BRŪTŌ SALŪTEM Dātis māne ā. d. iiī Id. Apr. Scaptiō litterīs eōdem diē tuās accēpī Kal. Apr. Dyrrachiō datās vesperī. itaque manē prid. Id. Apr. cum ā Scaptiō certior factus essem nōn esse eōs profectōs quibus prīdiē dederam et statim īre hoc paululum exarāvī ipsa in turbā mātūtīnae salūtātiōnis. Dē Cassiō laetor et reī pūblicae grātulor mihi etiam quī repugnante et īrāscente Pānsā sententiam dīxerim ut Dolābellam bellō Cassius persequerētur. et quidem audācter dīcēbam sine nostrō senātūs cōnsultō jam illud eum bellum gerere. dē tē etiam dīxī tum quae dīcenda putāvī. haec ad tē ōrātiō perferētur quoniam tē videō dēlectārī Philippicīs nostrīs. Quod mē dē Antōniō cōnsulis quoad Brūtī exitum cognōrīmus cūstōdiendum putō. ex hīs litterīs quās mihi mīsistī Dolābella Asiam vexāre vidētur et in eā sē gerere taeterrimē. complūribus autem scrīpsistī Dolābellam ā Rhodiīs esse exclūsum quī sī ad Rhodum accessit vidētur mihi Asiam relīquisse. id sī ita est istīc tibi cēnseō commorandum sīn eam semel cēpit ā tē in Asiam cēnseō persequendum. nihil mihi vīderīs hōc tempore melius āctūrus. Quod ēgere tē duābus necessāriīs rēbus scrībis supplēmentō et pecūniā difficile cōnsilium est. nōn enim mihi occurrunt facultātēs quibus utī tē posse videam praeter illās quās senātus dēcrēvit ut pecūniās ā cīvitātibus mūtuās sūmerēs. dē supplēmentō autem nōn videō quid fierī possit. tantum enim abest ut Pānsā dē exercitū suō aut dīlēctū tibi aliquid tribuat ut etiam molestē ferat tam multōs ad tē īre  voluntāriōs quō modo equidem crēdō quod hīs rēbus quae in Ītaliā dēcernuntur nūllās cōpiās nimis magnās esse arbitrētur quō modo autem multī suspicantur quod nē tē quidem nimis firmum esse velit quod ego nōn suspicor. Quod scrībis tē ad Tertiam sorōrem et mātrem scrīpsisse ut nē prius ederent ea quae gesta ā Cassiō essent quam mihi vīsum esset videō tē veritum esse id quod verendum fuit nē animī partium Caesaris quō modo etiam nunc partēs appellantur vehementer commovērentur. sed ante quam tuās litterās accēpimus audīta rēs erat et pervulgāta. tuī etiam tabellāriī ad multōs familiārīs tuōs litterās attulerant. quā rē neque supprimenda rēs erat praesertim cum id fierī nōn posset neque sī posset nōn dīvulgandam potius quam occultandam putārēmus. Dē Cicerōne meō et sī tantum est in eō quantum scrībis tantum scīlicet quantum dēbeō gaudeō et sī quod amās eum eō mājōra facis id ipsum incrēdibiliter gaudeō ā tē eum dīligī. CICERŌ BRŪTŌ SALŪTEM Quae litterae tuō nōmine recitātae sint Id. Apr. in senātū eōdemque tempore Antōnī crēdō ad tē scrīpsisse tuōs. quōrum ego nēminī concēdō sed nihil necesse erat eadem omnīs illud necesse mē ad tē scrībere quid sentīrem tōta dē cōnstitūtiōne hūjus bellī et quō jūdiciō essem quāque sententia.  Voluntās mea Brūte dē summā rē pūblicā semper eadem fuit quae tua ratiō quibusdam in rēbus nōn enim omnibus paulō fortasse vehementior. scīs mihi semper placuisse nōn rege sōlum sed rēgnō līberārī rem pūblicam tū lēnius immortālī omnīnō cum tuā laude. sed quid melius fuerit magnō dolōre sēnsimus magnō perīculō sentīmus. recentī illō tempore tū omnia ad pācem quae ōrātiōne cōnficī nōn poterat ego omnia ad lībertātem quā sine pāx nūlla est. pācem ipsam bellō atque armīs efficī posse arbitrābar. studia nōn dēerant arma poscentium quōrum repressimus impetum ārdōremque restīnximus. itaque rēs in eum locum vēnerat ut nisi Caesarī Octāviānō deus quīdam illam mentem dedisset in potestātem perditissimī hominis et turpissimī M. Antōnī veniendum fuerit quōcum vidēs hōc tempore ipsō quod sit quantumque certāmen. id profectō nūllum esset nisi tum cōnservātus esset Antōnius. Sed haec omittō rēs enim ā tē gestā memorābilis et paene caelestis repellit omnīs reprehēnsiōnēs quippe quae nē laude quidem satis idōnea adficī possit. exstitistī nūper vultū sevērō exercitum cōpiās legiōnēs idōneās per tē brevī tempore comparāstī. dī immortālēs quī ille nūntius quae illae litterae quae laetitia senātūs quae alacritās cīvitātis erat nihil umquam vīdī tam omnium cōnsēnsiōne laudātum. erat exspectātiō reliquiārum Antōnī quem equitātū legiōnibusque magnā ex parte spoliārās ea quoque habuit exitum optābilem. nam tuae litterae quae recitātae in senātū sunt et imperātōris et mīlitum virtūtem et industriam tuōrum in quibus Cicerōnis meī dēclārant. quod sī tuīs placuisset dē hīs litterīs referrī et nisi in tempus turbulentissimum post discessum Pānsae cōnsulis incīdissent honōs quoque jūstus et dēbitus dīs immortālibus dēcrētus esset. Ecce tibi Id. Apr. advolat manē Celer Pilius quī vir dī  bonī quam gravis quam cōnstāns quam bonārum in rē pūblicā partium hīc epistulās adfert duās ūnam tuō nōmine alteram Antōnī. dat Servīliō tribūnō pl. ille Cornūtō. recitantur in senātū. antōnius prō cōnsule magna admīrātiō ut sī esset recitātum dolābellā imperātor ā quō quidem vēnerant tabellāriī sed nēmō Pilī similis quī prōferre litterās audēret aut magistrātibus reddere. tuae recitantur brevēs illae quidem sed in Antōnium admodum lēnēs. vehementer admīrātus senātus. mihi autem nōn erat explicātum quid agerem. falsās dīcerem quid sī tū eās approbāssēs cōnfirmārem nōn erat dignitātis tuae. itaque ille diēs silentiō. postrīdiē autem cum sermō incrēbruisset Piliusque oculōs vehementius hominum offendisset nātum omnīnō est prīncipium ā mē. dē prō cōnsule Antōniō multa. Sēstius causae nōn dēfuit post mē cum quantō suum fīlium quantō meum in perīculō futūrum dīceret sī contrā prō cōnsule arma tulissent. nōstī hominem causae nōn dēfuit. dīxērunt etiam aliī. Labeō vērō noster nec signum tuum in epistulā nec diem appositum nec tē scrīpsisse ad tuōs ut solērēs. hoc cōgere volēbat falsās litterās esse et sī quaeris probābat. Nunc tuum est cōnsilium Brūte dē tōtō genere bellī. videō tē lēnitāte dēlectārī et eum putāre frūctum esse maximum praeclārē quidem sed aliīs rēbus aliīs temporibus locus esse solet dēbetque clēmentiae. nunc quid agitur Brūte templīs deōrum immortālium imminet hominum egentium et perditōrum spēs nec quicquam aliud dēcernitur hōc bellō nisi utrum sīmus necne. cui parcimus aut quid agimus hīs ergō cōnsulimus quibus victōribus vestīgium nostrum nūllum relinquētur nam quid interest inter  Dolābellam et quemvīs Antōniōrum trium quōrum sī cui parcimus dūrī fuimus in Dolābellā. haec ut ita sentīret senātus populusque Rōmānus etsī rēs ipsa cōgēbat tamen maxima ex parte nostrō cōnsiliō atque auctōritāte perfectum est. tū sī hanc ratiōnem nōn probās tuam sententiam dēfendam nōn relinquam meam. neque dissolūtum ā tē quicquam hominēs exspectant nec crūdēle. hūjus reī moderātiō facilis est ut in ducēs vehemēns sīs in mīlitēs līberālīs. Cicerōnem meum mī Brūte velim quam plūrimum tēcum habeās. virtūtis disciplīnam meliōrem reperiet nūllam quam contemplātiōnem atque imitātiōnem tuī. xviiī Kal. Maī. CICERŌ BRŪTŌ SALŪTEM L. Clōdius tribūnus pl. dēsignātus valdē mē dīligit vel ut EMFATIKWTERON dicam valdē mē amat. quod cum mihi ita persuāsum sit nōn dubitō bene enim mē nōstī quīn illum quoque jūdicēs ā mē amārī. nihil enim mihi minus hominis vidētur quam nōn respondēre in amōre iīs ā quibus prōvocēre. is mihi vīsus est suspicārī nec sine magnō quidem dolōre  aliquid ā suīs vel per suōs potius inīquōs ad tē esse dēlātum quō tuus animus ā sē esset aliēnior. Nōn soleō mī Brūte quod tibi nōtum esse arbitror temere adfirmāre dē alterō est enim perīculōsum propter occultās hominum voluntātēs multiplicīsque nātūrās Clōdī animum perspectum habeō cognitum jūdicātum. multa ējus indicia sed ad scrībendum nōn necessāria volō enim testimōnium hoc tibi vidērī potius quam epistulam. auctus Antōnī beneficiō est ējus ipsīus beneficī magna pars ā tē est itaque eum salvīs nōbīs vellet salvum. in eum autem locum rem adductam intellegit est enim ut scīs minimē stultus ut utrīque salvī esse nōn possint itaque nōs māvult. dē tē vērō amīcissimē et loquitur et sentit. quā rē sī quis secus ad tē dē eō scrīpsit aut sī cōram locūtus est petō ā tē etiam atque etiam mihi ut potius crēdās quī et facilius jūdicāre possum quam ille nesciō quis et tē plūs dīligō. Clōdium tibi amīcissimum exīstimā cīvemque tālem quālis et prūdentissimus et fortūna optima esse dēbet. CICERŌ BRŪTŌ SALŪTEM Scrīptā et obsignātā jam epistulā litterae mihi redditae sunt ā tē plēnae rērum novārum maximēque mīrābile Dolābellam quīnque cohortīs mīsisse in Chersonēsum. adeōne cōpiīs abundat ut is quī ex Asiā fugere dīcēbātur Eurōpam appetere cōnētur quīnque autem cohortibus quidnam sē factūrum  arbitrātus est cum tū eō quīnque legiōnēs optimum equitātum maxima auxilia habērēs quās quidem cohortīs spērō jam tuās esse quoniam latrō ille tam fuit dēmēns. tuum cōnsilium vehementer laudō quod nōn prius exercitum Apollōniā Dyrrachiōque mōvistī quam dē Antōnī fugā audīstī Brūtī ēruptiōne populī Rōmānī victōriā. itaque quod scrībis post eā statuisse tē dūcere exercitum in Chersonēsum nec patī scelerātissimō hostī lūdibriō esse imperium populī Rōmānī facis ex tuā dignitāte et ex rē pūblicā. Quod scrībis dē sēditiōne quae facta est in legiōne quārtā decima fraude C. Antōnī sed in bonam partem accipiēs magis mihi probātur mīlitum sevēritās quam tua    . CICERŌ BRŪTŌ SALŪTEM    tē benevolentiam exercitūs equitumque expertum vehementer gaudeō. dē Dolābellā ut scrībīs sī quid habēs nōvī faciēs mē certiōrem in quō dēlector mē ante prōvīdisse ut tuum jūdicium līberum esset cum Dolābellā bellī gerendī. id valdē pertinuit ut ego tum intellegēbam ad rem pūblicam ut nunc jūdicō ad dignitātem tuam. Quod scrībis mē maximō animō ēgisse ut īnsectārer Antōniōs idque laudas crēdō ita vidērī tibi. sed illam distīnctiōnem tuam nūllō pactō probō scrībis enim ācrius prohibenda bella cīvīlia esse quam in superātōs īrācundiam  exercendam. vehementer ā tē Brūte dissentiō nec clēmentiae tuae concēdō sed salūtāris sevēritās vincit inānem speciem clēmentiae. quod sī clēmentēs esse volumus numquam dēērunt bella cīvīlia. sed dē hōc tū vidēris. dē mē possum idem quod Plautīnus pater in Trinummō mihi quidem aetās ācta fermē est tua istuc refert maximē. opprimēminī mihi crēde Brūte nisi prōvidētis. neque enim populum semper eundem habēbitis neque senātum neque senātus ducem. haec ex ōrāculō Apollinis Pȳthī ēdita tibi puta. nihil potest esse vērius. xiī Kal. Maī. CICERŌ BRŪTŌ SALŪTEM Nostrae rēs meliōre locō vidēbantur. scrīpta enim ad tē certō sciō quae gesta sint. quālīs tibi saepe scrīpsī cōnsulēs tālēs exstitērunt. Caesaris vērō puerī mīrifica indolēs virtūtis. utinam tam facile eum flōrentem et honōribus et grātiā regere ac tenēre possīmus quam facile adhūc tenuimus est omnīnō illud difficilius sed tamen nōn diffīdimus. persuāsum est enim adulēscentī et maximē per mē ējus opera nōs esse salvōs et certē nisi is Antōnium ab urbe āvertisset perīssent omnia. Trīduō vērō aut quadriduō ante hanc rem pulcherrimam timōre quōdam perculsa cīvitās tōta ad tē sē cum conjugibus et līberīs effundēbat. eadem recreāta ā. d. xiī Kal. Maī. tē  hūc venīre quam sē ad tē īre mālēbat. quō quidem diē magnōrum meōrum labōrum multārumque vigiliārum frūctum cēpī maximum sī modo est aliquis frūctūs ex solida vēraque glōria. nam tantae multitūdinis quantam capit urbs nostra concursus est ad mē factus. ā quā usque in Capitōlium dēductus maximō clāmōre atque plausū in rōstrīs collocātus sum. nihil est in mē ināne neque enim dēbet sed tamen omnium ōrdinum cōnsēnsus grātiārum āctiō grātulātiōque mē commovet proptereā quod populārem esse in populī salūte praeclārum est. sed haec tē mālō ab aliīs. Mē velim dē tuīs rēbus cōnsiliīsque faciās dīligentissimē certiōrem illudque cōnsīderēs nē tua līberālitās dissolūtior videātur. sīc sentit senātus sīc populus Rōmānus nūllōs umquam hostīs digniōrēs omnī suppliciō fuisse quam eōs cīvīs quī hōc bellō contrā patriam arma cēpērunt. quōs quidem ego omnibus sententiīs ulcīscor et persequor omnibus bonīs approbantibus. tū quid dē hāc rē sentiās tuī jūdicī est. ego sīc sentiō trium frātrum ūnam et eandem esse causam. CICERŌ BRŪTŌ SALŪTEM Cōnsulēs duōs bonōs quidem sed dumtaxat bonōs cōnsulēs āmīsimus. Hirtius quidem in ipsā victōriā occīdit cum paucīs diēbus ante magnō proeliō vīcisset. nam Pānsā fūgerat vulneribus acceptīs quae ferre nōn potuit. reliquiās hostium  Brūtus persequitur et Caesar. hostēs autem omnēs jūdicātī quī M. Antōnī sectam secūtī sunt. itaque id senātus cōnsultum plērīque interpretantur etiam ad tuōs sīve captīvōs sīve dēditīciōs pertinēre. equidem nihil disseruī dūrius cum nōminātim dē C. Antōniō dēcernerem quod ita statueram ā tē cognōscere causam ējus senātum oportēre. v Kal. Maī. BRŪTUS CICERŌNĪ SALŪTEM Quanta sim laetitiā adfectūs cognitīs rēbus Brūtī nostrī et cōnsulum facilius est tibi exīstimāre quam mihi scrībere. cum alia laudō et gaudeō accidisse tum quod Brūtī ēruptiō nōn sōlum ipsī salūtāris fuit sed etiam maximō ad victōriam adjūmentō. Quod scrībis mihi trium Antōniōrum ūnam atque eandem causam esse quid ego sentiam meī jūdicī esse statuō nihil nisi hoc senātūs aut populī Rōmānī jūdicium esse dē iīs cīvibus quī pugnantēs nōn interierint. at hoc ipsum inquiēs inīquē facis quī hostīlis animī in rem pūblicam hominēs cīvīs appellēs. immō jūstissimē. quod enim nōndum senātus cēnsuit nec populus Rōmānus jussit id adroganter nōn praejūdicō neque revocō ad arbitrium meum. illud quidem nōn mūtō quod eī quem mē occīdere rēs nōn coēgit neque crūdēliter quicquam ēripuī neque dissolūtē quicquam remīsī habuīque in meā potestāte quoad bellum fuit. Multō equidem honestius jūdicō magisque quod condūcere possit reī pūblicae miserōrum fortūnam nōn īnsectārī quam īnfīnītē tribuere potentibus quae cupiditātem et adrogantiam incendere possint. quā in rē Cicerō vir optimē ac fortissimē mihique meritō et meō nōmine et reī pūblicae cārissimē nimis crēdere vīderīs speī tuae statimque ut quisque aliquid rēctē fēcerit omnia dare ac permittere quasi nōn liceat trādūcī ad mala cōnsilia corruptum largītiōnibus animum. quae tua est hūmānitās aequō animō tē monērī patiēris praesertim dē commūnī salūte. faciēs tamen quod tibi vīsum fuerit. etiam ego cum mē docuerīs    .  BRŪTUS CICERŌNĪ SALŪTEM    nunc Cicerō nunc agendum est nē frūstrā oppressum esse Antōnium gāvīsī sīmus neu semper prīmī cūjusque mālī excidendī cūra causā sit ut aliud renāscātur illō pējus. nihil jam neque opīnantibus aut patientibus nōbīs adversī ēvenīre potest in quō nōn cum omnium culpa tum praecipuē tua futūra sit cūjus tantam auctōritātem senātūs ac populus Rōmānus nōn sōlum esse patitur sed etiam cupit quanta maxima in līberā cīvitāte ūnīus esse potest. quam tū nōn sōlum bene sentiendō sed etiam prūdenter tuērī dēbēs prūdentia porrō quae tibi superest nūlla abs tē dēsīderātur nisi modus in tribuendīs honōribus. alia omnia sīc adsunt ut cum quōlibet antīquōrum comparārī possint tuae virtūtēs. ūnum hoc ā grātō animō līberālīque prōfectum cautiōrem ac moderātiōrem līberālitātem dēsīderant. nihil enim senātus cuīquam dare dēbet quod male cōgitantibus exemplō aut praesidiō sit. itaque timeō dē cōnsulātū nē Caesar tuus altius sē ēscendisse putet dēcrētīs tuīs quam inde sī cōnsul factus sit ēscēnsūrum. quod sī Antōnius ab aliō relictum rēgnī īnstrūmentum occāsiōnem rēgnandī habuit quōnam animō fore putās sī quis auctōre nōn tyrannō interfectō sed ipsō senātū putet sē imperia quaelibet concupīscere posse quā rē tum et fēlīcitātem et prōvidentiam laudābō tuam cum explōrātum habēre coeperō Caesarem honōribus quōs accēperit extraōrdināriīs fore contentum. aliēnae igitur  inquiēs culpae mē reum subiciēs prōrsus aliēnae sī prōvidērī potuit nē exsisteret. quod utinam īnspectāre possēs timōrem dē illō meum Hīs litterīs scrīptīs cōnsulem tē factum audīvimus. tum vērō incipiam prōpōnere mihi rem pūblicam jūstam et jam suīs nitentem vīribus sī istūc vīderō. Fīlius valet et in Macedoniam cum equitātū praemissus est. Id. Maī. ex castrīs. CICERŌ BRŪTŌ SALŪTEM Ā. d. v Kal. Maī. cum dē iīs quī hostēs jūdicātī sunt bellō persequendīs sententiae dīcerentur dīxit Servīlius et cētera dē Ventidiō et ut Cassius persequerētur Dolābellam. cui cum essem adsēnsūs dēcrēvī hoc amplius ut tū sī arbitrārēre ūtile exque rē pūblicā esse persequerēre bellō Dolābellam sī minus id commodō reī pūblicae facere possēs sīve nōn exīstimārēs ex rē pūblicā esse ut in īsdem locīs exercitum continērēs. nihil honōrificentius potuit facere senātus quam ut tuum esset jūdicium quid maximē condūcere reī pūblicae tibi vidērētur. equidem sīc sentiō sī manum habet sī castra sī ubi cōnsistat uspiam Dolābella ad fidem et ad dignitātem tuam pertinēre eum persequī. dē Cassī nostrī cōpiīs nihil sciēbāmus. neque enim ab ipsō ūllae litterae neque nūntiābātur quicquam quod prō certō habērēmus. quantō opere autem intersit opprimī Dolābellam profectō intellegis cum ut sceleris poenās persolvat tum nē sit quō sē latrōnum ducēs ex Mutinēnsī fugā cōnferant. atque hoc mihi jam ante  placuisse potes ex superiōribus meīs litterīs recordārī. quamquam tum et fugae portus erat in tuīs castrīs et subsidium salūtis in tuō exercitū. quō magis nunc līberātī ut spērō perīculīs in Dolābellā opprimendō occupātī esse dēbēmus. sed haec cōgitābis dīligentius statuēs sapienter faciēs nōs quid cōnstituēris et quid agās sī tibi vidēbitur certiōrēs. Cicerōnem nostrum in vestrum collēgium cooptārī volō. exīstimō omnīnō absentium ratiōnem sacerdōtum comitiīs posse habērī nam et factum est anteā. Gāius enim Marius cum in Cappadociā esset lēge Domitiā factus est augur nec quō minus id posteā licēret ūlla lēx sānxit. est etiam in lēge Jūliā quae lēx est dē sacerdōtiīs proxima hīs verbīs quī petet cūjusve ratiō habēbitur. apertē indicat posse ratiōnem habērī etiam nōn petentīs. hāc dē rē scrīpsī ad eum ut tuō jūdiciō ūterētur sīcut in rēbus omnibus. tibi autem statuendum est dē Domitiō dē Catōne nostrō. sed quamvīs liceat absentis ratiōnem habērī tamen omnia sunt praesentibus faciliōra. quod sī statuēris in Asiam tibi eundum nūlla erit ad comitia nostrōs accersendī facultās. omnīnō Pānsā vīvō celeriōra omnia putābāmus. statim enim collēgam sibi subrogāvisset deinde ante praetōria sacerdōtum comitia fuissent. nunc per auspicia longam moram videō. dum enim ūnus erit patricius magistrātus auspicia ad patrēs redīre nōn possunt. magna sānē perturbātiō. tū tōta dē rē quid sentiās velim mē faciās certiōrem. iiī Nōn. Maī.  BRŪTUS CICERŌNĪ SALŪTEM Nōlī exspectāre dum tibi grātiās agam. jam prīdem hoc ex nostrā necessitūdine quae ad summam benevolentiam pervenit sublātum esse dēbet. Fīlius tuus ā mē abest. in Macedoniā congrediēmur. jussus est enim Ambracia dūcere equitēs per Thessaliam. scrīpsī ad eum ut mihi Hēraclēam occurreret. cum eum vīderō quoniam nōbīs permittis commūniter cōnstituēmus dē reditū ējus ad petītiōnem aut commendātiōne honōris. Tibi Glycōna medicum Pānsae quī sorōrem Achillēōs nostrī in mātrimōniō habet dīligentissimē commendō. audīmus eum vēnisse in suspīciōnem Torquātō dē morte Pānsae cūstōdīrīque ut parricīdam. nihil minus crēdendum est. quis enim mājōrem calamitātem morte Pānsae accēpit praetereā est modestus homō et frūgī quem nē ūtilitās  quidem videātur impulsūrā fuisse ad facinus. rogō tē et quidem valdē rogō nam Achillēus noster nōn minus quam aequum est labōrat ēripiās eum ex cūstōdiā cōnservēsque. hoc ego ad meum officium prīvātārum rērum aequē atque ūllam aliam rem pertinēre arbitror. Cum hās ad tē scrīberem litterās ā Satrīō lēgātō C. Trebōnī reddita est epistula mihi ā Tilliō et Dēiotarō Dolābellam caesum fugātumque esse. Graecam epistulam tibi mīsī Cicēreī cūjusdam ad Satrium missam. Flāvius noster dē contrōversiā quam habet cum Dyrrachīnīs hērēditāriam sūmpsit tē jūdicem rogō tē Cicerō et Flāvius rogat rem cōnficiās. quīn eī quī Flāvium fēcit hērēdem pecūniam dēbuerit cīvitās nōn est dubium neque Dyrrachīnī īnfitiantur sed sibi dōnātum aes aliēnum ā Caesare dīcunt. nōlī patī ā necessāriīs tuīs necessāriō meō injūriam fierī. xiiiī Kal. Jūn. ex castrīs ad īmam Candāviam. BRŪTUS CICERŌNĪ SALŪTEM L. Bibulus quam cārus mihi esse dēbeat nēmō melius jūdicāre potest quam tū cūjus tantae prō rē pūblicā conten  tiōnēs sollicitūdinēsque fuērunt. itaque vel ipsīus virtūs vel nostra necessitūdō dēbet conciliāre tē illī. quō minus multa mihi scrībenda esse arbitror. voluntās enim tē movēre dēbet nostra sī modo jūsta est aut prō officiō necessāriō suscipitur. in Pānsae locum petere cōnstituit. eam nōminātiōnem ā tē petimus. neque conjūnctiōrī dare beneficium quam nōs tibi sumus neque digniōrem nōmināre potes quam Bibulus. Dē Domitiō et Āpulēiō quid attinet mē scrībere cum ipsī per sē tibi commendātissimī sint Āpulēium vērō tū tuā auctōritāte sustinēre dēbēs. sed Āpulēius in suā epistulā celebrābitur. Bibulum nōlī dīmittere ē sinū tuō tantum jam virum ex quantō crēde mihi potest ēvādere quī nostrīs fautōrum respondeat laudibus. CICERŌ BRŪTŌ SALŪTEM Multōs tibi commendāvī et commendem necesse est. optimus enim quisque vir et cīvis maximē sequitur tuum jūdicium tibique omnēs fortēs virī nāvāre operam et studium volunt nec quisquam est quīn ita exīstimet meam apud tē et auctōritātem et grātiam valēre plūrimum. sed C. Nasennium mūnicipem Suessānum tibi ita commendō ut nēminem dīligentius. Crētēnsī bellō Metellō imperātōre octāvum prīncipem dūxit posteā in rē familiārī occupātus fuit hōc tempore cum reī pūblicae partibus tum tua excellentī  dignitāte commōtus voluit per tē aliquid auctōritātis adsūmere. fortem virum Brūte tibi commendō frūgī hominem et sī quid ad rem pertinet etiam locuplētem. pergrātum mihi erit sī eum ita tractāris ut meritō tuō mihi grātiās agere possit. CICERŌ BRŪTŌ SALŪTEM Fungerer eō officiō quō tū fūnctus es in meō lūctū tēque per litterās cōnsōlārer nisi scīrem iīs remediīs quibus meum dolōrem tum levāssēs tē in tuō nōn ēgere ac velim facilius quam mihi nunc tibi tūtē medeāre. est autem aliēnum tantō  virō quantus es tū quod alterī praecēperit id ipsum facere nōn posse. mē quidem cum ratiōnēs quās collēgerās tum auctōritās tua ā nimiō maerōre dēterruit. cum enim mollius tibi ferre vidērer quam decēret virum praesertim eum quī aliōs cōnsōlārī solēret accūsāstī mē per litterās graviōribus verbīs quam tua cōnsuētūdō ferēbat. itaque jūdicium tuum magnī aestimāns idque veritus mē ipse collēgī et ea quae didiceram lēgeram accēperam graviōra dūxī tuā auctōritāte addita. Ac mihi tum Brūte officiō sōlum erat et nātūrae tibi nunc populō et scaenae ut dīcitur serviendum est. nam cum in tē nōn sōlum exercitūs tuī sed omnium cīvium ac paene gentium conjectī oculī sint minimē decet propter quem fortiōrēs cēterī sumus eum ipsum animō dēbilitātum vidērī. quam ob rem accēpistī tū quidem dolōrem id enim āmīsistī cui simile in terrīs nihil fuit et est dolendum in tam gravī vulnere nē id ipsum carēre omnī sēnsū dolōris sit miserius quam dolēre sed ut modicē cēterīs ūtile est tibi necesse est. Scrīberem plūra nisi ad tē haec ipsa nimis multa essent. nōs tē tuumque exercitum exspectāmus sine quō ut reliqua ex sententiā succēdant vix satis līberī vidēmur fore. dē tōtā rē pūblicā plūra scrībam et fortasse jam certiōrā iīs litterīs quās Veterī nostrō cōgitābam dare. CICERŌ BRŪTŌ SALŪTEM Nūllās adhūc ā tē litterās habēbāmus nē fāmam quidem quae dēclārāret tē cognitā senātūs auctōritāte in Ītaliam addūcere exercitum quod ut facerēs idque mātūrārēs magnō opere dēsīderābat rēs pūblica. ingravēscit enim in diēs intestīnum malum nec externīs hostibus magis quam domesticīs labōrāmus quī erant omnīnō ab initiō bellī sed facilius frangēbantur. ērēctior senātus erat nōn sententiīs sōlum nostrīs sed etiam cohortātiōnibus excitātus. erat in senātū satis vehemēns et ācer Pānsā cum in cēterōs hūjus generis tum maximē in socerum cui cōnsulī nōn animus ab initiō nōn fidēs ad extrēmum dēfuit. bellum ad Mutinam gerēbātur nihil ut in Caesare reprehenderēs nōn nūlla in Hirtiō. hūjus bellī fortūna ut in secundīs flūxa ut in adversīs bona. erat victrīx rēs pūblica caesīs Antōnī cōpiīs ipsō expulsō. ā Brūtō deinde ita multa peccāta ut quōdam  modo victōria excideret ē manibus perterritōs inermīs sauciōs nōn sunt nostrī ducēs persecūtī datumque Lepidō tempus est in quō levitātem ējus saepe perspectam mājōribus in malīs experīrēmur. Sunt exercitūs bonī sed rudēs Brūtī et Plancī sunt fidēlissima et maxima auxilia Gallōrum. sed Caesarem meīs cōnsiliīs adhūc gubernātum praeclārā ipsum indole admīrābilīque cōnstantiā improbissimīs litterīs quīdam fallācibusque interpretibus ac nūntiīs impulērunt in spem certissimam cōnsulātūs. quod simul atque sēnsī neque ego illum absentem litterīs monēre dēstitī nec accūsāre praesentīs ējus necessāriōs quī ējus cupiditātī suffrāgārī vidēbantur nec in senātū scelerātissimōrum cōnsiliōrum fontīs aperīre dubitāvī. nec vērō ūlla in rē meminī aut senātum meliōrem aut magistrātūs. numquam enim in honōre extraōrdināriō potentis hominis vel potentissimī potius quandō quidem potentia jam in vī posita est et armīs accidit ut nēmō tribūnus pl. nēmō aliō in magistrātū nēmō prīvātus auctor exsisteret. sed in hāc cōnstantiā atque virtūte erat tamen sollicita cīvitās. illūdimur enim Brūte tum mīlitum dēliciīs tum imperātōrum īnsolentiā. tantum quisque sē in rē pūblicā posse postulat quantum habet vīrium. nōn ratiō nōn modus nōn lēx nōn mōs nōn officium valet nōn jūdicium nōn exīstimātiō cīvium nōn posteritātis verēcundiā. Haec ego multō ante prōspiciēns fugiēbam ex Ītaliā tum cum mē vestrōrum ēdictōrum fāma revocāvit. incitāvistī vērō tū mē Brūte Veliae. quamquam enim dolēbam in eam mē urbem īre quam tū fugerēs quī eam līberāvissēs quod mihi quoque quondam acciderat perīculō similī cāsū trīstiōre perrēxī tamen Rōmamque pervēnī nūllōque praesidiō quatefēcī Antōnium contrāque ējus arma nefanda  praesidia quae oblāta sunt Caesaris cōnsiliō et auctōritāte firmāvī. quī sī steterit fide mihique pāruerit satis vidēmur habitūrī praesidī sīn autem impiōrum cōnsilia plūs valuerint quam nostra aut imbēcillitās aetātis nōn potuerit gravitātem rērum sustinēre spēs omnis est in tē. Quam ob rem advolā obsecrō atque eam rem pūblicam quam virtūte atque animī magnitūdine magis quam ēventīs rērum līberāvistī exitū lībera. omnīs omnium concursus ad tē futūrus est. hortāre idem per litterās Cassium. spēs lībertātis nusquam nisi in vestrōrum castrōrum prīncipiīs est. firmōs omnīnō et ducēs habēmus ab occidente et exercitus. hoc adulēscentis praesidium equidem adhūc firmum esse cōnfīdō sed ita multī labefactant ut nē moveātur interdum extimēscam. Habēs tōtum reī pūblicae statum quī quidem tum erat cum hās litterās dabam. velim deinceps meliōra sint sīn aliter fuerit quod dī ōmen āvertant reī pūblicae vicem dolēbō quae immortālīs esse dēbēbat mihi quidem quantulum reliquī est BRŪTUS CICERŌNĪ SALŪTEM Veteris Antistī tālis animus est in rem pūblicam ut nōn dubitem quīn et in Caesare et Antōniō sē praestatūrus fuerit ācerrimum prōpugnātōrem commūnis lībertātis sī occāsiōnī potuisset occurrere. nam quī in Achāiā congressus cum Dolābellā mīlitēs atque equitēs habente quodvīs adīre perīculum ex īnsidiīs parātissimī ad omnia latrōnis māluerit quam vidērī aut coāctus esse pecūniam dare aut libenter dedisse hominī nēquissimō atque improbissimō is nōbīs ultrō et pollicitus est et dēdit HS xx ex suā pecūniā et quod multō cārius est sē ipsum obtulit et conjūnxit. Huic persuādēre cupiimus ut imperātor in castrīs remanēret remque pūblicam dēfenderet. statuit id sibi nōn faciendum quoniam exercitum dīmīsisset. statim vērō reditūrum ad nōs cōnfirmāvit lēgātiōne suscepta nisi praetōrum comitia habitūrī essent cōnsulēs. nam illī ita sentientī dē rē pūblicā magnō opere auctor fuī nē differret tempus petītiōnis suae. cūjus factum omnibus grātum esse  dēbet quī modo jūdicant hunc exercitum esse reī pūblicae tibi tantō grātius quantō mājōre et animō glōriāque lībertātem nostram dēfendis et dignitāte sī contigerit nostrīs cōnsiliīs exitūs quem optāmus perfūnctūrus es. Ego etiam mī Cicerō propriē familiāriterque tē rogō ut Veterem amēs velīsque esse quam amplissimum. quī etsī nūllā rē dēterrērī ā prōpositō potest tamen excitārī tuīs laudibus indulgentiāque poterit quō magis amplexētur ac tueātur jūdicium suum. id mihi grātissimum erit. CICERŌ BRŪTŌ SALŪTEM Etsī datūrus eram Messallae Corvīnō continuō litterās tamen Veterem nostrum ad tē sine litterīs meīs venīre nōluī. Maximō in discrīmine rēs pūblica Brūte versātur victōrēsque rūrsus dēcertāre cōgimur id accidit M. Lepidī scelere et āmentiā. quō tempore cum multa propter eam cūram quam prō rē pūblicā suscēpī graviter ferrem tum nihil tulī gravius quam mē nōn posse mātris tuae precibus cēdere nōn sorōris nam tibi quod mihi plūrimī est facile mē satis factūrum arbitrābar. nūllō enim modo poterat causā Lepidī distinguī ab Antōniō omniumque jūdiciō etiam dūrior erat quod cum honōribus amplissimīs ā senātū esset Lepidus ōrnātus tum etiam paucīs ante diēbus praeclārās litterās ad  senātum mīsisset repente nōn sōlum recēpit reliquiās hostium sed bellum ācerrimē terrā marīque gerit cūjus exitus quī futūrus sit incertum est. ita cum rogāmur ut misericordiam līberīs ējus impertiāmus nihil adfertur quō minus summa supplicia sī quod Juppiter ōmen āvertat pater puerōrum vīcerit subeunda nōbīs sint. Nec vērō mē fugit quam sit acerbum parentum scelera fīliōrum poenīs luī. sed hoc praeclārē lēgibus comparātum est ut cāritās līberōrum amīciōrēs parentīs reī pūblicae redderet. itaque Lepidus crūdēlis in līberōs nōn is quī Lepidum hostem jūdicat. atque ille sī armīs positīs dē vī damnātus esset quō in jūdiciō certē dēfēnsiōnem nōn habēret eandem calamitātem subīrent līberī bonīs pūblicātīs. quamquam quod tua māter et soror dēprecātur prō puerīs id ipsum et multa alia crūdēliōra nōbīs omnibus Lepidus Antōnius reliquī hostēs dēnūntiant. Itaque maximam spem hōc tempore habēmus in tē atque exercitū tuō. cum ad rem pūblicam summam tum ad glōriam et dignitātem tuam vehementer pertinet tē ut ante scrīpsī in Ītaliam venīre quam prīmum. eget enim vehementer cum vīribus tuīs tum etiam cōnsiliō rēs pūblica. Veterem prō ējus ergā tē benevolentiā singulārīque officiō libenter ex tuīs litterīs complexūs sum eumque cum tuī tum reī pūblicae studiōsissimum amantissimumque cognōvī. Cicerōnem meum propediem ut spērō vidēbō. tēcum enim illum et tē in Ītaliam celeriter esse ventūrum cōnfīdō.  BRŪTUS CICERŌNĪ SALŪTEM Dē M. Lepidō verērī mē cōgit reliquōrum timor. quī sī ēripuerit sē nōbīs quod velim temere atque injūriōsē dē illō suspicātī sint hominēs ōrō atque obsecrō tē Cicerō necessitūdinem nostram tuamque in mē benevolentiam obtestāns sorōris meae līberōs oblīvīscāris esse Lepidī fīliōs mēque iīs in patris locum successisse exīstimēs. hoc sī ā tē impetrō nihil profectō dubitābis prō iīs suscipere. aliter aliī cum suīs vīvunt nihil ego possum in sorōris meae līberīs facere quō possit explērī voluntās mea aut officium. quid vērō aut mihi tribuēre bonī possunt sī modo dignī sumus quibus aliquid  tribuātur aut ego mātrī ac sorōrī puerīsque illīs praestatūrus sum sī nihil valuerit apud tē reliquumque senātum contrā patrem Lepidum Brūtus avunculus Scrībēre multa ad tē neque possum prae sollicitūdine ac stomachō neque dēbeō. nam sī in tantā rē tamque necessāria verbīs mihi opus est ad tē excitandum et cōnfirmandum nūlla spēs est factūrum tē quod volō et quod oportet. quā rē nōlī exspectāre longās precēs intuēre mē ipsum quī hoc ā tē vel ā Cicerōne conjūnctissimō homine prīvātim vel ā cōnsulārī tālī vīrō remōtā necessitūdine prīvāta dēbeō impetrāre. quid sīs factūrus velim mihi quam prīmum rescrībās. Kal. Quint. ex castrīs. CICERŌ BRŪTŌ SALŪTEM Brevēs litterae tuaebrevēs dīcō immō nūllae. tribusne versiculīs hīs temporibus Brūtus ad mē nihil scrīpsissēs potius. et requīris meās quis umquam ad tē tuōrum sine meīs venit quae autem epistulā nōn pondus habuit quae sī ad tē perlātae nōn sunt nē domesticās quidem tuās perlātās arbitror. Cicerōnī scrībis tē longiōrem datūrum epistulam rēctē id quidem sed haec quoque dēbuit esse plēnior. ego autem cum ad mē dē Cicerōnis abs tē discessū scrīpsissēs statim extrūsī tabellāriōs litterāsque ad Cicerōnem ut etiam sī in Ītaliam vēnisset ad tē redīret nihil enim mihi jūcundius nihil illī honestius. quamquam aliquotiēns eī scrīpseram sacerdōtum comitia mea summā contentiōne in alterum annum esse rejecta quod ego cum Cicerōnis causā ēlabōrāvī tum Domitī Catōnis Lentulī Bibulī aliōrum quod ad tē etiam scrīpseram sed vidēlicet cum illam pusillam epistulam tuam ad mē dabās nōndum erat tibi id nōtum. Quā rē omnī studiō ā tē mī Brūte contendō ut Cicerōnem meum nē dīmittās tēcumque dēdūcās quod ipsum sī rem pūblicam cui susceptus es respicis tibi jam jamque faciendum est. renātum enim bellum est idque nōn parvum scelere Lepidī. exercitūs autem Caesaris quī erat optimus nōn modo nihil prōdest sed etiam cōgit exercitum tuum flāgitārī quī sī Ītaliam attigerit erit cīvis nēmō quem quidem cīvem appellārī fās sit quī sē nōn in tua castra cōnferat. etsī Brūtum praeclārē cum Plancō conjūnctum habēmus. sed nōn ignōrās quam sint incertī et animī  hominum īnfectī partibus et exitūs proeliōrum. quīn etiam sī ut spērō vīcerīmus tamen magnam gubernātiōnem tuī cōnsilī tuaeque auctōritātis rēs dēsīderābit. subvenī igitur per deōs idque quam prīmum tibique persuādē nōn tē Īdibus Mārtiīs quibus servitūtem ā tuīs cīvibus dēpulistī plūs prōfuisse patriae quam sī mātūrē vēnerīs prōfutūrum. iī Id. Quint. CICERŌ BRŪTŌ SALŪTEM Messallam habēs. quibus igitur litterīs tam accūrātē scrīptīs adsequī possum subtīlius ut explicem quae gerantur quaeque sint in rē pūblicā quam tibi is expōnet quī et optimē omnia nōvit et ēlēgantissimē expedīre et dēferre ad tē potest cave enim exīstimēs Brūte quamquam nōn necesse est ea mē ad tē quae tibi nōta sunt scrībere sed tamen tantam omnium laudum excellentiam nōn queō silentiō praeterīre cavē putēs probitāte cōnstantia cūra studiō reī pūblicae quicquam illī esse simile ut ēloquentia qua mīrābiliter excellit vix in eō locum ad laudandum habēre videātur. quamquam in hāc ipsa sapientiae plūs appāret ita gravī jūdiciō multāque arte sē exercuit in sevērissimō genere dīcendī. tanta autem industria est tantumque ēvigilat in studiō ut nōn maximā ingeniō quod in eō summum est grātia habenda videātur. Sed prōvehor amōre. nōn enim id prōpositum est huic epistulae Messallam ut laudem praesertim ad Brūtum cui  et virtūs illīus nōn minus quam mihi nota est et haec ipsa studia quae laudō nōtiōra. quem cum ā mē dīmittēns graviter ferrem hoc levābar ūnō quod ad tē tamquam ad alterum mē proficīscēns et officiō fungēbātur et laudem maximam sequēbātur. sed haec hāctenus. Veniō nunc longō sānē intervāllō ad quandam epistulam quā mihi multa tribuēns ūnum reprehendēbās quod in honōribus dēcernendīs essem nimius et tamquam prōdigus. tū hoc alius fortasse quod in animadversiōne poenāque dūrior nisi forte utrumque tū. quod sī ita est utriusque reī meum jūdicium studeō tibi esse nōtissimum neque sōlum ut Solōnis dictum ūsūrpem quī et sapiēns ūnus fuit ex septem et lēgum scrīptor sōlus ex septem is rem pūblicam continērī duābus rēbus dīxit praemiō et poenā. est scīlicet utriusque reī modus sīcut reliquārum et quaedam in utrōque genere mediocritās. sed nōn tanta dē rē prōpositum est hōc locō disputāre quid ego autem secūtus hōc bellō sim in sententiīs dīcendīs aperīre nōn aliēnum putō. Post interitum Caesaris et vestrās memorābilīs Īdūs Mārtiās Brūte quid ego praetermissum ā vōbīs quantamque impendēre reī pūblicae tempestātem dīxerim nōn es oblītus. magna pestis erat dēpulsa per vōs magna populī Rōmānī macula dēlēta vōbīs vērō parta dīvīna glōria sed īnstrūmentum rēgnī dēlātum ad Lepidum et Antōnium quōrum alter incōnstantior alter impūrior uterque pācem metuēns inimīcus ōtiō. hīs ārdentibus perturbandae reī pūblicae cupiditāte quod oppōnī posset praesidium nōn habēbāmus. ērēxerat enim sē cīvitās in retinendā lībertāte cōnsentiēns sed nōs tum nimis ācrēs vīsī vōs fortasse sapientius excessistis urbe eā quam līberārātis Ītaliae sua vōbīs studia profitentī remīsistis. itaque cum tenērī urbem ā parricīdīs  vidērem nec tē in eā nec Cassium tūtō esse posse eamque armīs oppressam ab Antōniō mihi quoque ipsī esse excēdendum putāvī. taetrum enim spectāculum oppressa ab impiīs cīvitās opitulandī potestāte praecīsā. sed animus īdem quī semper īnfīxus in patriae cāritāte discessum ab ējus perīculīs ferre nōn potuit. itaque in mediō Achāicō cursū cum etēsiārum diēbus auster mē in Ītaliam quasi dissuāsor meī cōnsilī rettulisset tē vīdī Veliae doluīque vehementer. cēdēbās enim Brūte cēdēbās quoniam Stōicī nostrī negant fugere sapientīs. Rōmam ut vēnī statim mē obtulī Antōnī scelerī atque dēmentiae. quem cum in mē incitāvissem cōnsilia inīre coepī Brūtīna plānē vestrī enim haec sunt propria sanguinis reī pūblicae līberandae. Longa sunt quae restant mihi praetereunda sunt enim dē mē. tantum dīcō Caesarem hunc adulēscentem per quem adhūc sumus sī vērum fatērī volumus flūxisse ex fonte cōnsiliōrum meōrum. huic habitī ā mē honōrēs nūllī quidem Brūte nisi dēbitī nūllī nisi necessāriī. ut enim prīmum lībertātem revocāre coepimus cum sē nōndum nē Decimī quidem Brūtī dīvīna virtūs ita commōvisset ut jam id scīre possēmus atque omne praesidium esset in puerō quī ā cervīcibus nostrīs āvertisset Antōnium quis honōs eī nōn fuit dēcernendus quamquam ego illī tum verbōrum laudem tribuī eamque modicam dēcrēvī etiam imperium. quod quamquam vidēbātur illī aetātī honōrificum tamen erat exercitum habentī necessārium. quid enim est sine imperiō exercitūs statuam Philippus dēcrēvit celeritātem petītiōnis prīmō Servius post mājōrem etiam Servīlius. nihil tum nimium vidēbātur. Sed nesciō quō modo facilius in timōre benignī quam in victōriā grātī reperiuntur. ego enim D. Brūtō līberātō cum laetissimus ille cīvitātī diēs illūxisset īdemque cāsū Brūtī nātālis esset dēcrēvī ut in fāstīs ad eum diem Brūtī nōmen adscrīberētur in eōque sum mājōrum exemplum secūtus quī  hunc honōrem mulierī Lārentiae tribuērunt cui vōs pontificēs ad āram in Vēlābrō sacrificium facere solētis. quod ego cum dabam Brūtō notam esse in fāstīs grātissimae victōriae sempiternam volēbam. atque illō diē cognōvī paulō plūris in senātū malevolōs esse quam grātōs. eōs per ipsōs diēs effūdī sī ita vīs honōrēs in mortuōs Hirtium et Pānsam Aquilam etiam. quod quis reprehendet nisi quī dēpositō metū praeteritī perīculī fuerit oblītus accēdēbat ad beneficī memoriam grātam ratiō illa quae etiam posterīs esset salūtāris exstāre enim volēbam in crūdēlissimōs hostīs monumenta odī pūblicī sempiterna. suspicor illud tibi minus probārī quod ā tuīs familiāribus optimīs illīs quidem virīs sed in rē pūblicā rudibus nōn probābātur quod ut ovantī introīre Caesarī licēret dēcrēverim. ego autem sed errō fortasse nec tamen is sum ut mea mē maximē dēlectent nihil mihi videor hōc bellō sēnsisse prūdentius. cūr autem ita sit aperiendum nōn est nē magis videar prōvidus fuisse quam grātus. hoc ipsum nimium. quā rē aliā videāmus. D. Brūtō dēcrēvī honōrēs dēcrēvī L. Plancō. praeclāra illa quidem ingenia quae glōriā invītantur sed senātus etiam sapiēns quī quā quemque rē putat modo honesta ad rem pūblicam juvandam posse addūcī hāc ūtitur. at in Lepidō reprehendimur cui cum statuam in rōstrīs statuissēmus īdem illam ēvertimus. nōs illum honōre studuimus ā furōre revocāre vīcit āmentia levissimī hominis nostram prūdentiam. nec tamen tantum in statuenda Lepidī statua factum est malī quantum in ēvertenda bonī. Satis multa dē honōribus. nunc dē poenā paucā dīcenda sunt. intellēxī enim ex tuīs saepe litterīs tē in iīs quōs bellō dēvīcistī clēmentiam tuam velle laudārī. exīstimō equidem nihil ā tē nisi sapienter. sed sceleris poenam praetermittere  id enim est quod vocātur ignōscere etiam sī in cēterīs rēbus tolerābile est in hōc bellō perniciōsum putō. nūllum enim bellum cīvīle fuit in nostrā rē pūblicā omnium quae memoriā meā fuērunt in quō bellō nōn utracumque pars vīcisset tamen aliquā fōrma esset futūra reī pūblicae hōc bellō victōrēs quam rem pūblicam sīmus habitūrī nōn facile adfirmārim victīs certē nūlla umquam erit. dīxī igitur sententiās in Antōnium dīxī in Lepidum sevērās neque tam ulcīscendī causā quam ut et in praesēns scelerātōs cīvīs timōre ab impugnandā patriā dēterrērem et in posterum documentum statuerem nē quis tālem āmentiam vellet imitārī. quamquam haec quidem sententia nōn magis mea fuit quam omnium. in quā vidētur illud esse crūdēle quod ad līberōs quī nihil meruērunt poena pervēnit. sed id et antīquum est et omnium cīvitātum sī quidem etiam Themistoclī līberī eguērunt. et sī jūdiciō damnātōs eadem poena sequitur cīvīs quī potuimus lēniōrēs esse in hostīs quid autem querī quisquam potest dē mē quī sī vīcisset acerbiōrem sē in mē futūrum fuisse cōnfiteātur necesse est Habēs ratiōnem meārum sententiārum dē hōc genere dumtaxat honōris et poenae. nam dē cēterīs rēbus quid sēnserim quidque cēnsuerim audīsse tē arbitror. Sed haec quidem nōn ita necessāria illud valdē necessārium Brūte tē in Ītaliam cum exercitū venīre quam prīmum. summa est exspectātiō tuī quod sī Ītaliam attigēris ad tē concursus fīet omnium. sīve enim vīcerīmus quī quidem pulcherrimē vīcerāmus nisi Lepidus perdere omnia et perīre ipse cum suīs concupīvisset tua nōbīs auctōritāte opus est ad collocandum aliquem cīvitātis statum sīve etiam nunc certāmen reliquum est maxima spēs est cum in auctōritāte tuā tum in exercitūs tuī vīribus. sed propera per deōs scīs quantum sit in temporibus quantum in celeritāte.  Sorōris tuae fīliīs quam dīligenter cōnsulam spērō tē ex mātris et ex sorōris litterīs cognitūrum. quā in causā mājōrem habeō ratiōnem tuae voluntātis quae mihi cārissima est quam ut quibusdam videor cōnstantiae meae. sed ego nūlla in rē mālō quam in tē āmandō cōnstāns et esse et vidērī. BRŪTUS CICERŌNĪ SALŪTEM Particulam litterārum tuārum quās mīsistī Octāviō legī missam ab Atticō mihi. studium tuum cūraque dē salūte meā nūlla mē novā voluptāte adfēcit. nōn sōlum enim ūsitātum sed etiam cottīdiānum est aliquid audīre dē tē quod prō nostrā dignitāte fidēliter atque honōrificē dīxerīs aut fēcerīs. at dolōre quantum maximum capere animō possum eadem illa pars epistulae scrīpta ad Octāvium dē nōbīs adfēcit. sīc enim illī grātiās agis dē rē pūblicā tam suppliciter ac demissequid scrībam pudet condiciōnis ac fortūnae sed tamen scrībendum estcommendās nostram salūtem illī quae morte quā nōn perniciōsior ut prōrsus prae tē ferās nōn sublātam dominātiōnem sed dominum commūtātum esse. verba tua recognōsce et audē negāre servientis adversus rēgem istās esse precēs. ūnum ais esse quod ab eō postulētur et exspectētur ut eōs cīvīs dē quibus virī bonī populusque Rōmānus bene exīstimet salvōs velit. quid sī nōlit nōn erimus atquī nōn esse quam esse per illum praestat. ego mē dīus fīdius nōn exīstimō tam omnīs deōs āversōs esse ā salūte  populī Rōmānī ut Octāvius ōrandus sit prō salūte cūjusquam cīvīs nōn dīcam prō līberātōribus orbis terrārum. juvat enim magnificē loquī et certē decet adversus ignōrantīs quid prō quoque timendum aut ā quoque petendum sit. Hoc tū Cicerō posse fatēris Octāvium et illī amīcus es aut sī mē cārum habēs vīs Rōmae vidērī cum ut ibi esse possem commendandus puerō illī fuerim cui quid agis grātiās sī ut nōs salvōs esse velit et patiātur rogandum putās an hoc prō beneficiō habendum est quod sē quam Antōnium esse māluerit ā quō ista petenda essent vindicī quidem aliēnae dominātiōnis nōn vicāriō ecquis supplicat ut optimē meritīs dē rē pūblicā liceat esse salvīs ista vērō imbēcillitās et dēspērātiō cūjus culpa nōn magis in tē residet quam in omnibus aliīs et Caesarem in cupiditātem rēgnī impulit et Antōniō post interitum illīus persuāsit ut interfectī locum occupāre cōnārētur et nunc puerum istum extulit ut tū jūdicārēs precibus esse impetrandam salūtem tālibus vīrīs misericordiāque ūnīus vix etiam nunc virī tūtōs fore nōs aut nūlla aliā rē. quod sī Rōmānōs nōs esse meminissēmus nōn audācius dominārī cuperent postrēmī hominēs quam id nōs prohibērēmus neque magis irrītātus esset Antōnius rēgnō Caesaris quam ob ējusdem mortem dēterritus. Tū quidem cōnsulāris et tantōrum scelerum vindex quibus oppressīs vereor nē in breve tempus dīlātā sit abs tē perniciēs quī potes intuērī quae gesserīs simul et ista vel probāre vel ita dēmissē ac facile patī ut probantis speciem habeās quod autem tibi cum Antōniō prīvātim odium nempe quia postulābat haec salūtem ab sē petī precāriam nōs incolumitātem habēre ā quibus ipse lībertātem accēpisset esse arbitrium suum dē rē pūblicā quaerenda esse arma  putāstī quibus dominārī prohibērētur scīlicet ut illō prohibitō rogārēmus alterum quī sē in ējus locum repōnī paterētur nōn ut esset suī jūris ac mancipī rēs pūblica nisi forte nōn dē servitūte sed dē condiciōne serviendī recūsātum est ā nōbīs. atquī nōn sōlum bonō dominō potuimus Antōniō tolerāre nostram fortūnam sed etiam beneficiīs atque honōribus ut participēs fruī quantīs vellēmus. quid enim negāret iīs quōrum patientiam vidēret maximum dominātiōnis suae praesidium esse sed nihil tantī fuit quō vēnderēmus fidem nostram et lībertātem. hīc ipse puer quem Caesaris nōmen incitāre vidētur in Caesaris interfectōrēs quantī aestimet sī sit commerciō locus posse nōbīs auctōribus tantum quantum profectō poterit quoniam vīvere et pecūniās habēre et dīcī cōnsulārēs volumus cēterum nēquīquam perierit ille cūjus interitū quid gāvīsī sumus sī mortuō eō nihilō minus servītūrī erāmus sī nūlla cūra adhibētur. Sed mihi prius omnia dī deaeque ēripuerint quam illud jūdicium quō nōn modo hērēdī ējus quem occīdī nōn concesserim quod in illō nōn tulī sed nē patrī quidem meō sī reviviscat ut patiente mē plūs lēgibus ac senātū possit. an hoc tibi persuāsum est fore cēterōs ab eō līberōs quō invītō nōbīs in istā cīvitāte locus nōn sit quī porrō id quod petis fierī potest ut impetrēs rogās enim velit nōs salvōs esse vidēmur ergō tibi salūtem acceptūrī cum vītam accēperīmus quam sī prius dīmittimus dignitātem et lībertātem quī possumus accipere an tū Rōmae habitāre id putās incolumem esse rēs nōn locus oportet praestet istuc mihi neque incolumis Caesare vīvō fuī nisi posteā quam illud cōnscīvī facinus neque usquam exsul esse possum dum servīre et patī  contumēliās pējus ōderō mālīs omnibus aliīs. nōnne hoc est in eāsdem tenebrās recīdisse sī ab eō quī tyrannī nōmen adscīvit sibi cum in Graecīs cīvitātibus līberī tyrannōrum oppressīs illīs eōdem suppliciō adficiantur petitur ut vindicēs atque oppressōrēs dominātiōnis salvī sint hanc ego cīvitātem vidēre velim aut putem ūllam quae nē trāditam quidem atque inculcātam lībertātem recipere possit plūsque timeat in puerō nōmen sublātī rēgis quam cōnfīdat sibi cum illum ipsum quī maximās opēs habuerit paucōrum virtūte sublātum videat. Mē vērō posthāc nē commendāverīs Caesarī tuō nē tē quidem ipsum sī mē audiēs. valdē cārē aestimās tot annōs quot ista aetās recipit sī propter eam causam puerō istī supplicātūrus es. deinde quod pulcherrimē fēcistī ac facīs in Antōniō vidē nē convertātur ā laude maximī animī ad opīniōnem formīdinis. nam sī Octāvius tibi placet ā quō dē nostrā salūte petendum sit nōn dominum fūgisse sed amīciōrem dominum quaesīsse vidēberis. quem quod laudās ob eā quae adhūc fēcit plānē probō. sunt enim laudanda sī modo contrā aliēnam potentiam nōn prō sua suscēpit eās āctiōnēs. cum vērō jūdicās tantum illī nōn modo licēre sed etiam ā tē ipsō tribuendum esse ut rogandus sit nē nōlit esse nōs salvōs nimium magnam mercēdem statuis id enim ipsum illī largīris quod per illum habēre vidēbātur rēs pūblica neque hoc tibi in mentem venit sī Octāvius illīs dignus sit honōribus quia cum Antōniō bellum gerat iīs quī illud malum exciderint cūjus istae reliquiae sunt nihil quō explērī possit eōrum meritum tribūtūrum umquam populum Rōmānum sī omnia simul congesserit. Ac vidē quantō dīligentius hominēs metuant quam meminerint quia Antōnius vīvat atque in armīs sit dē Caesare vērō quod fierī potuit ac dēbuit trānsāctum est neque jam  revocārī in integrum potest Octāvius is est quī quid dē nōbīs jūdicātūrus sit exspectet populus Rōmānus nōs iī sumus dē quōrum salūte ūnus homō rogandus videātur. Ego vērō ut istuc revertar is sum quī nōn modo nōn supplicem sed etiam coerceam postulantis ut sibi supplicētur aut longē ā servientibus aberō mihique esse jūdicābō Rōmam ubicumque līberum esse licēbit ac vestrī miserēbor quibus nec aetās neque honōrēs nec virtūs aliēna dulcēdinem vīvendī minuere potuerit. mihi quidem ita beātus esse vidēbor sī modo cōnstanter ac perpetuō placēbit hoc cōnsilium ut relātam putem grātiam pietātī meae. quid enim est melius quam memoriā rēctē factōrum et lībertāte contentum neglegere hūmāna sed certē nōn succumbam succumbentibus nec vincar ab iīs quī sē vincī volunt experiarque et temptābō omnia neque dēsistam abstrahere ā servitiō cīvitātem nostram. sī secūta fuerit quae dēbet fortūna gaudēbimus omnēs sī minus ego tamen gaudēbō. quibus enim potius haec vīta factīs aut cōgitātiōnibus trādūcātur quam iīs quae pertinuerint ad līberandōs cīvīs meōs Tē Cicerō rogō atque hortor nē dēfatīgēre neu diffīdās semper in praesentibus malīs prohibendīs futūra quoque nisi ante sit occursum explōrēs nē sē īnsinuent. fortem et līberum animum quō et cōnsul et nunc cōnsulāris rem pūblicam vindicāstī sine cōnstantiā et aequābilitāte nūllum esse putāris. fateor enim dūriōrem esse condiciōnem spectātae virtūtis quam incognitae. bene facta prō dēbitīs exigimus quae aliter ēveniunt ut dēceptī ab iīs īnfēstō animō reprehendimus. itaque resistere Antōniō Cicerōnem etsī maximā laude dignum est tamen quia ille cōnsul hunc cōnsulārem meritō praestāre vidētur nēmō admīrātur īdem Cicerō sī flexerit adversus aliōs jūdicium suum quod tantā firmitāte ac magnitūdine animī dīrēxit in exturbandō Antōniō nōn  modo reliquī temporis glōriam ēripuerit sibi sed etiam praeterita ēvānēscere cōget nihil enim per sē amplum est nisi in quō jūdicī ratiō exstat.     quia nēminem magis decet rem pūblicam amāre lībertātisque dēfēnsōrem esse vel ingeniō vel rēbus gestīs vel studiō atque efflāgitātiōne omnium. Quā rē nōn Octāvius est rogandus ut velit nōs salvōs esse. magis tūte tē exsuscitā ut eam cīvitātem in quā maxima gessistī līberam atque honestam fore putēs sī modo sint populō ducēs ad resistendum improbōrum cōnsiliīs. BRŪTUS ATTICŌ SALŪTEM Scrībīs mihi mīrārī Cicerōnem quod nihil significem umquam dē suīs āctīs quoniam mē flāgitās coāctū tuō scrībam quae sentiō. Omnia fēcisse Cicerōnem optimō animō sciō. quid enim mihi explōrātius esse potest quam illīus animus in rem pūblicam sed quaedam mihi videturquid dīcam imperītē vir omnium prūdentissimus an ambitiōsē fēcisse quī valentissimum Antōnium suscipere prō rē pūblicā nōn dubitārit inimīcum nesciō quid scrībam tibi nisi ūnum puerī et cupiditātem et licentiam potius esse irrītātam quam repressam ā Cicerōne tantumque eum tribuēre huic indulgentiae ut sē maledictīs nōn abstineat iīs quidem quae in ipsum dupliciter recīdunt quod et plūris occīdit ūnō sēque prius oportet fateātur sīcārium quam obiciat Cascae quod obicit et imitētur in Cascā Bēstiam. an quia nōn omnibus hōrīs jactāmus Īdūs Mārtiās similiter atque ille Nōnās  Decembris suās in ōre habet eō meliōre condiciōne Cicerō pulcherrimum factum vituperābit quam Bēstia et Clōdius reprehendere illīus cōnsulātum solitī sunt Sustinuisse mihi glōriātur bellum Antōnī togātus Cicerō noster. quid hoc mihi prōdest sī mercēs Antōnī oppressī poscitur in Antōnī locum successiō et sī vindex illīus malī auctor exstitit alterīus fundāmentum et rādīcēs habitūrī altiōrēs sī patiāmur ut jam dubium sit utrum ista quae facit dominātiōnem an dominum an Antōnium timentīs sint ego autem grātiam nōn habeō sī quis dum nē īrātō serviat rem ipsam nōn dēprecātur. immō triumphus et stīpendium et omnibus dēcrētīs hortātiō nē ējus pudeat concupīscere fortūnam cūjus nōmen suscēperit cōnsulāris aut Cicerōnis est Quoniam mihi tacēre nōn licuit lēgēs quae tibi necesse est molesta esse. etenim ipse sentiō quantō cum dolōre haec ad tē scrīpserim nec ignōrō quid sentiās in rē pūblicā et quam dēspērēs neque līberātam quoque sānārī pūtēs posse. nec mehercule tē Atticē reprehendō aetās enim mōrēs līberī sēgnem efficiunt quod quidem etiam ex Flāviō nostrō perspexī. Sed redeō ad Cicerōnem. quid inter Salvidiēnum et eum interest quid autem amplius ille dēcerneret timet inquiēs etiam nunc reliquiās bellī cīvīlis. quisquam ergō ita timet prōflīgātum ut neque potentiam ējus quī exercitum victōrem habeat neque temeritātem puerī putet extimēscendam esse an hoc ipsum eā rē facit quod illī propter amplī  tūdinem omnia jam ultrōque dēferenda putat ō magnam stultitiam timōris id ipsum quod vereāris ita cavēre ut cum vītāre fortasse potuerīs ultrō accersās et attrahās nimium timēmus mortem et exsilium et paupertātem. haec mihi videntur Cicerōnī ultima esse in malīs et dum habeat ā quibus impetret quae velit et ā quibus cōlātur ac laudētur servitūtem honōrificam modo nōn aspernātur sī quicquam in extrēmā ac miserrimā contumēliā potest honōrificum esse. Licet ergō patrem appellet Octāvius Cicerōnem referat omnia laudet grātiās agat tamen illud appārēbit verba rēbus esse contrāria. quid enim tam aliēnum ab hūmānīs sēnsibus est quam eum patris habēre locō quī nē līberī quidem hominis numerō sit atquī eō tendit id agit ad eum exitum properat vir optimus ut sit illī Octāvius propitius. ego vērō jam iīs artibus nihil tribuō quibus Cicerōnem sciō īnstrūctissimum esse. quid enim illī prōsunt quae prō lībertāte patriae dē dignitāte quae dē morte exsiliō paupertāte scrīpsit cōpiōsissimē quantō autem magis illa callēre vidētur Philippus quī prīvignō minus tribuerit quam Cicerō quī aliēnō tribuat dēsinat igitur glōriandō etiam īnsectārī dolōrēs nostrōs. quid enim nostrā vīctum esse Antōnium sī victus est ut aliī vacāret quod ille obtinuit tametsī tuae litterae dubia etiam nunc significant. Vīvat hercule Cicerō quī potest supplex et obnoxius sī neque aetātis neque honōrum neque rērum gestārum pudet. ego certē quīn cum ipsā rē bellum geram hoc est cum rēgnō et imperiīs extraōrdināriīs et dominātiōne et potentiā quae suprā legēs sē esse velit nūlla erit tam bona condiciō serviendī quā dēterrear quamvīs sit vir bonus ut scrībit  Octāvius quod ego numquam exīstimāvī sed dominum nē parentem quidem mājōrēs nostrī voluērunt esse. Tē nisi tantum amārem quantum Cicerōnī persuāsum est dīligī ab Octāviō haec ad tē nōn scrīpsissem. dolet mihi quod tū nunc stomachāris amantissimus cum tuōrum omnium tum Cicerōnis sed persuādē tibi dē voluntāte propriā mea nihil esse remissum dē jūdiciō largiter. neque enim impetrārī potest quīn quāle quidque videātur eī tālem quisque dē illō opīniōnem habeat. Vellem mihi scrīpsissēs quae condiciōnēs essent Atticae nostrae. potuissem aliquid tibi dē meō sēnsū perscrībere. valētūdinem Porciae meae tibi cūrae esse nōn mīror. dēnique quod petis faciam libenter nam etiam sorōrēs mē rogant. et hominem nōrō et quid sibi voluerit.  CICERŌ BRŪTŌ SALŪTEM Cum saepe tē litterīs hortātus essem ut quam prīmum reī pūblicae subvenīrēs in Ītaliamque exercitum addūcerēs neque id arbitrārer dubitāre tuōs necessāriōs rogātus sum ā prūdentissimā et dīligentissima fēmina mātre tuā cūjus omnēs cūrae ad tē referuntur et in tē cōnsūmuntur ut venīrem ad sē ā. d. viīī Kal. Sext. quod ego ut dēbuī sine morā fēcī. cum autem vēnissem Cascā aderat et Labeō et Scaptius. at illa rettulit quaesīvitque quidnam mihi vidērētur accerserēmusne tē atque id tibi condūcere putārēmus an tardāre et commorārī tē melius esset. respondī id quod sentiēbam et dignitātī et exīstimātiōnī tuae maximē condūcere tē prīmō quoque tempore ferre praesidium lābentī et inclīnātae paene reī pūblicae. Quid enim abesse cēnsēs malī in eō bellō in quō victōrēs exercitūs fugientem hostem persequī nōluerint et in quō incolumis imperātor honōribus amplissimīs fortūnīsque maximīs conjuge līberīs vōbīs adfīnibus ōrnātūs bellum reī pūblicae indīxerit quid dicam in tantō senātūs populīque cōnsēnsū cum tantum resideat intrā mūrōs malī maximō autem cum haec scrībēbam adficiēbar dolōre quod cum  mē prō adulēscentulō ac paene puerō rēs pūblica accēpisset vadem vix vidēbar quod prōmīseram praestāre posse. est autem gravior et difficilior animī et sententiae maximīs praesertim in rēbus prō alterō quam pecūniae obligātiō. haec enim solvī potest et est reī familiāris jactūra tolerābilis reī pūblicae quod spoponderīs quem ad modum solvās sī is dēpendī facile patitur prō quō spoponderīs quamquam et hunc ut spērō tenēbō multīs repugnantibus. vidētur enim esse indolēs sed flexibilis aetās multīque ad dēprāvandum parātī quī splendōre falsī honōris objectō aciem bonī ingenī praestringī posse cōnfīdunt. itaque ad reliquōs hīc quoque labor mihi accessit ut omnis adhibeam māchinās ad tenendum adulēscentem nē fāmam subeam temeritātis. quamquam quae temeritās est magis enim illum prō quō spopondī quam mē ipsum obligāvī nec vērō paenitēre potest rem pūblicam mē prō eō spopondisse quī fuit in rēbus gerendīs cum suō ingeniō praeclārus tum meā prōmissiōne cōnstantior. Maximus autem nisi mē forte fallit in rē pūblicā nōdus est inopia reī pecūniāriae. obdūrēscunt enim magis cottīdiē bonī virī ad vōcem tribūtī. quod ex centēsimā collātum impudentī cēnsū locupletum in duārum legiōnum praemiīs omne cōnsūmitur. impendent autem īnfīnītī sūmptūs cum in hōs exercitūs quibus nunc dēfendimur tum vērō in tuum. nam Cassius noster vidētur posse satis ōrnātus venīre. sed et haec et multa alia cōram cupiō idque quam prīmum. Dē sorōris tuae fīliīs nōn exspectāvī Brūte dum scrīberēs. omnīnō ipsa tempora bellum enim dūcētur integram tibi causam reservant sed ego ā prīncipiō cum dīvīnāre dē bellī diūturnitāte nōn possem ita causam ēgī puerōrum in  senātū ut tē arbitror ē mātris litterīs potuisse cognōscere. nec vērō ūlla rēs erit umquam in quā ego nōn vel vītae perīculō ea dīcam eaque faciam quae tē velle quaeque ad tē pertinēre arbitrer. 