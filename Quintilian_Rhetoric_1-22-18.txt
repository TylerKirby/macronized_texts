INSTITVTIŌNIS ŌRĀTŌRIAE LIBRĪ DVODECIM M. Fabius Quīntiliānus Tryphōnī suō salūtem. Efflāgitāstī cotīdiānō convīciō ut librōs quōs ad Mārcellum meum dē īnstitūtiōne ōrātōriā scrīpseram jam ēmittere inciperem. Nam ipse eōs nōndum opīnābar satis mātūruisse quibus compōnendīs ut scīs paulō plūs quam biennium tot aliōquī negōtiīs districtus inpendī quod tempus nōn tam stilō quam inquīsītiōnī operis prope īnfīnītī et legendīs auctōribus quī sunt innumerābilēs datum est. Vsus deinde Horātī cōnsiliō quī in arte poēticā suādet nē praecipitētur ēditiō nōnumque premātur in annum dabam hīs ōtium ut refrīgerātō inventiōnis amōre dīligentius repetītōs tamquam lēctor perpenderem. Sed sī tantopere efflāgitantur quam tū adfirmās permittāmus vēla ventīs et ōram solventibus bene precēmur. Multum autem in tuā quoque fide ac dīligentiā positum est ut in manūs hominum quam ēmendātissimī veniant. Valē.  LĪBER PRIMVS PROHOEMIVM Post impetrātam studiīs meīs quiētem quae per vīgintī annōs ērudiendīs juvenibus inpenderam cum ā mē quīdam familiāriter postulārent ut aliquid dē ratiōne dīcendī compōnerem diū sum equidem reluctātus quod auctōrēs utriusque linguae clārissimōs nōn ignōrābam multa quae ad hoc opus pertinērent dīligentissimē scrīpta posterīs relīquisse. Sed quā ego ex causā faciliōrem mihi veniam meae dēprecātiōnis arbitrābar fore hāc accendēbantur illī magis quod inter dīversās opīniōnēs priōrum et quāsdam etiam inter sē contrāriās difficilīs esset ēlēctiō ut mihi sī nōn inveniendī novā at certē jūdicandī dē veteribus injungere labōrem nōn injūstē vidērentur. Quamvīs autem nōn tam mē vinceret praestandī quod exigēbātur fīdūcia quam negandī verēcundia lātius sē tamen aperiente māteriā plūs quam impōnēbātur oneris sponte suscēpī simul ut plēniōre obsequiō dēmerērer amantissimōs meī simul nē vulgārem viam ingressūs aliēnīs dēmum vestīgiīs īnsisterem. Nam cēterī ferē quī artem ōrandī litterīs trādidērunt ita sunt exōrsī quasi perfectīs omnī aliō genere doctrīnae summam in ēloquentiae manum impōnerent sīve contemnentēs tamquam parva quae prius discimus studia sīve nōn ad suum pertinēre officium opīnātī quandō dīvīsae professiōnum vicēs essent seu quod proximum vērō nūllam ingeniī spērantēs grātiam circā rēs etiamsī necessāriās procul tamen ab ostentātiōne positās ut operum fastīgia spectantur latent fundāmenta. Ego cum  exīstimem nihil artī ōrātōriae aliēnum sine quō fierī nōn posse ōrātōrem fatendum est nec ad ūllīus reī summam nisi praecēdentibus initiīs pervenīrī ad minōra illa sed quae sī neglegās nōn sit mājōribus locus dēmittere mē nōn recūsābō nec aliter quam sī mihi trādātur ēducandus ōrātor studia ējus fōrmāre ab īnfantiā incipiam. Quod opus Mārcelle Vītōrī tibi dicāmus quem cum amīcissimum nōbīs tum eximiō litterārum amōre flagrantem nōn propter haec modo quamquam sint magna dignissimum hoc mūtuae inter nōs cāritātis pignore jūdicābāmus sed quod ērudiendō Getae tuō cūjus prīma aetās manifēstum jam ingeniī lūmen ostendit nōn inūtilēs fore librī vidēbantur quōs ab ipsīs dīcendī velut incūnābulīs per omnēs quae modo aliquid ōrātōrī futūrō cōnferant artīs ad summam ējus operis perdūcere festīnābimus atque eō magis quod duo jam sub nōmine meō librī ferēbantur artīs rhētoricae neque ēditī ā mē neque in hōc comparātī. Namque alterum sermōnem per bīduum habitum puerī quibus id praestābātur excēperant alterum plūribus sānē diēbus quantum notandō cōnsequī potuerant interceptum bonī juvenēs sed nimium amantēs meī temerāriō ēditiōnis honōre vulgāverant. Quārē in hīs quoque librīs erunt eadem aliquā multa mūtāta plūrima adjectā omnia vērō compositiōra et quantum nōs poterimus ēlabōrāta. Ōrātōrem autem īnstituimus illum perfectum quī esse nisi vir bonus nōn potest ideōque nōn dīcendī modo eximiam in eō facultātem sed omnis animī virtūtēs exigimus. Neque enim hoc concesserim ratiōnem rēctae honestaeque vītae ut quīdam putāvērunt ad philosophōs relēgandam cum vir ille vērē cīvīlis et pūblicārum prīvātārumque rērum administrātiōnī accommodātus quī regere cōnsiliīs urbēs fundāre lēgibus ēmendāre jūdiciīs possit nōn alius sit profectō quam ōrātor. Quārē tametsī mē fateor ūsūrum quibusdam  quae philosophōrum librīs continentur tamen eā jūre vērēque contenderim esse operis nostrī propriēque ad artem ōrātōriam pertinēre. An sī frequentissimē dē jūstitiā fortitūdine temperantiā cēterīsque similibus disserendum est adeō ut vix ūlla possit causa reperīrī in quam nōn aliqua ex hīs incīdat quaestiō eaque omnia inventiōne atque ēlocūtiōne sunt explicanda dubitābitur ubicumque vīs ingeniī et cōpia dīcendī postulātur ibi partēs ōrātōris esse praecipuās Fuēruntque haec ut Cicerō apertissimē colligit quemadmodum jūncta nātūra sīc officiō quoque cōpulāta ut īdem sapientēs atque ēloquentēs habērentur. Scidit deinde sē studium atque inertia factum est ut artēs esse plūrēs vidērentur. Nam ut prīmum linguā esse coepit in quaestū īnstitūtumque ēloquentiae bonīs male utī cūram mōrum quī disertī habēbantur relīquērunt ea vērō dēstitūta īnfirmiōribus ingeniīs velut praedae fuit. Inde quīdam contemptō bene dīcendī labōre ad fōrmandōs animōs statuendāsque vītae lēgēs regressī partem quidem potiōrem sī dīvidī posset retinuērunt nōmen tamen sibi īnsolentissimum adrogāvērunt ut sōlī studiōsī sapientiae vocārentur quod neque summī imperātōrēs neque in cōnsiliīs rērum maximārum ac tōtīus administrātiōne reī pūblicae clārissimē versātī sibi umquam vindicāre sunt ausī facere enim optima quam prōmittere māluērunt. Ac veterum quidem sapientiae professōrum multōs et honesta praecēpisse et ut praecēperint etiam vīxisse facile concesserim nostrīs vērō temporibus sub hōc nōmine maxima in plērīsque vitia latuērunt. Nōn enim virtūte ac studiīs ut habērentur philosophī labōrābant sed vultum et trīstitiam et dissentientem ā cēterīs habitum pessimīs mōribus praetendēbant. Haec autem quae velut propriā philosophiae adseruntur passim tractāmus omnēs. Quis enim nōn dē jūstō aequō ac bonō modō nōn et vir pessimus loquitur Quis nōn etiam rūsticōrum aliquā dē causīs nātūrālibus quaerit  Nam verbōrum proprietās ac differentia omnibus quī sermōnem cūrae habent dēbet esse commūnīs. Sed ea et sciet optimē et ēloquētur ōrātor quī sī fuisset aliquandō perfectus nōn ā philosophōrum scholīs virtūtis praecepta peterentur. Nunc necesse est ad eōs aliquandō auctōrēs recurrēre quī dēsertam ut dīxī partem ōrātōriae artis meliōrem praesertim occupāvērunt et velut nostrum reposcere nōn ut illōrum nōs ūtāmur inventīs sed ut illōs aliēnīs ūsōs esse doceāmus. Sit igitur ōrātor vir tālis quālis vērē sapiēns appellārī possit nec mōribus modo perfectus nam id meā quidem opīniōne quamquam sunt quī dissentiant satis nōn est sed etiam scientiā et omnī facultāte dīcendī quālis fortasse nēmō adhūc fuerit sed nōn ideō minus nōbīs ad summā tendendum est quod fēcērunt plērīque veterum quī etsī nōndum quemquam sapientem repertum putābant praecepta tamen sapientiae trādidērunt. Nam est certē aliquid cōnsummāta ēloquentia neque ad eam pervenīre nātūrā hūmānī ingeniī prohibet. Quod sī nōn contingat altius tamen ībunt quī ad summā nitentur quam quī praesūmpta dēspērātiōne quō velint ēvādendī prōtinus circā īma substiterint. Quō magis impetranda erit venia sī nē minōrā quidem illa vērum operī quod īnstituimus necessāria praeterībō. Nam liber prīmus ea quae sunt ante officium rhētoris continēbit. Secundō prīma apud rhētorem elementa et quae dē ipsā rhētoricēs substantiā quaeruntur tractābimus. Quīnque deinceps inventiōnī nam huic et dispositiō subjungitur quattuor ēlocūtiōnī in cūjus partem memoriā ac prōnūntiātiō veniunt dabuntur. Vnus accēdet in quō nōbīs ōrātor ipse īnfōrmandus est ubi quī mōrēs ējus quae in suscipiendīs discendīs agendīs causīs ratiō quod ēloquentiae genus quis agendī dēbeat esse fīnis quae post fīnem studia quantum nostra valēbit īnfirmitās disserēmus. Hīs omnibus admiscēbitur ut quisque locus postulābit docendī ratiō quae  nōn eōrum modo scientia quibus sōlis quīdam nōmen artis dedērunt studiōsōs īnstruat et ut sīc dīxerim jūs ipsum rhētoricēs interpretētur sed alere fācundiam vīrēs augēre ēloquentiae possit. Nam plērumque nūdae illae artēs nimiae subtīlitātis adfectātiōne frangunt atque concidunt quidquid est in ōrātiōne generōsius et omnem sūcum ingeniī bibunt et ossa dētegunt quae ut esse et adstringī nervīs suīs dēbent sīc corpore operienda sunt. Ideōque nōs nōn particulam illam sīcuti plērīque sed quidquid ūtile ad īnstituendum ōrātōrem putābāmus in hōs duodecim librōs contulimus breviter omnia dēmōnstrātūrī nam sī quantum dē quāque rē dīcī potest persequāmur fīnis operis nōn reperiētur. Illud tamen in prīmīs testandum est nihil praecepta atque artēs valēre nisi adjuvante nātūrā. Quāpropter eī cui dēerit ingenium nōn magis haec scrīpta sint quam dē agrōrum cultū sterilibus terrīs. Sunt et alia ingenita cuique adjūmenta vōx lātus patiēns labōris valētūdō cōnstantia decor quae sī modica optigērunt possunt ratiōne ampliārī sed nōnnumquam ita dēsunt ut bona etiam ingeniī studiīque corrumpant sīcut haec ipsa sine doctōre perītō studiō pertinācī scrībendī legendī dīcendī multa et continuā exercitātiōne per sē nihil prōsunt. Igitur nātō fīliō pater spem dē illō prīmum quam optimam capiat ita dīligentior ā prīncipiīs fīet. Falsa enim est querēla paucissimīs hominibus vim percipiendī quae trādantur esse concessam plērōsque vērō labōrem ac tempora tarditāte ingeniī perdere. Nam contrā plūrēs reperiās et facilēs in excōgitandō et ad discendum prōmptōs. Quippe id est hominī nātūrāle ac sīcut avēs ad volātum equī ad cursum ad saevitiam ferae gignuntur ita nōbīs propria est mentis agitātiō atque sollertia unde orīgō animī caelestis crēditur. Hebetēs vērō et indocilēs nōn magis secundum nātūram hominis eduntur quam prōdigiōsa corpora et mōnstrīs īnsignia  sed hī paucī admodum fuērunt. Argūmentum quod in puerīs ēlūcet spēs plūrimōrum quae cum ēmoritur aetāte manifēstum est nōn nātūram dēfēcisse sed cūram. Praestat tamen ingeniō alīus alium. Concēdō sed plūs efficiet aut minus nēmō reperītur quī sit studiō nihil cōnsecūtus. Hoc quī pervīderit prōtinus ut erit parēns factus ācrem quam maximē datur cūram speī futūrī ōrātōris inpendat. Ante omnia nē sit vitiōsus sermō nūtrīcibus quās sī fierī posset sapientēs Chrȳsippus optāvit certē quantum rēs paterētur optimās ēligī volvit. Et mōrum quidem in hīs haud dubiē prior ratiō est rēctē tamen etiam loquantur. Hās prīmum audiet puer hārum verba effingere imitandō cōnābitur et nātūrā tenācissimī sumus eōrum quae rudibus animīs percēpimus ut sapor quō nova inbuās dūrat nec lānārum colōrēs quibus simplex ille candor mūtātus est ēluī possunt. Et haec ipsa magis pertināciter haerent quae dēteriōra sunt. Nam bona facile mūtantur in pējus quandō in bonum verteris vitia Nōn adsuēscat ergō nē dum īnfāns quidem est sermōnī quī dēdiscendus sit. In parentibus vērō quam plūrimum esse ērudītiōnis optāverim. Nec dē patribus tantum loquor nam Gracchōrum ēloquentiae multum contulisse accēpimus Cornēliam mātrem cūjus doctissimus sermō in posterōs quoque est epistulīs trāditus et Laelia C. fīlia reddidisse in loquendō paternam ēlegantiam dīcitur et Hortēnsiae Q. fīliae ōrātiō apud triumvirōs habitā legitur nōn tantum in sexūs honōrem. Nec tamen iī quibus discere ipsīs nōn contigit minōrem  cūram docendī līberōs habeant sed sint propter hōc ipsum ad cētera magis dīligentēs. Dē puerīs inter quōs ēducābitur ille huic speī dēstinātus īdem quod dē nūtrīcibus dictum sit. Dē paedagōgīs hoc amplius ut aut sint ērudītī plānē quam prīmam esse cūram velim aut sē nōn esse ērudītōs sciant. Nihil est pējus iīs quī paulum aliquid ultrā prīmās litterās prōgressī falsam sibi scientiae persuāsiōnem induērunt. Nam et cēdere praecipiendī partibus indignantur et velut jūre quōdam potestātis quō ferē hoc hominum genus intumēscit imperiōsī atque interim saevientēs stultitiam suam perdocent. Nec minus error eōrum nocet mōribus sī quidem Leōnidēs Alexandrī paedagōgus ut ā Babylōniō Diogene trāditur quibusdam eum vitiīs inbuit quae rōbustum quoque et jam maximum rēgem ab illā īnstitūtiōne puerīlī sunt persecūta. Sī cui multa videor exigere cōgitet ōrātōrem īnstituī rem arduam etiam cum eī fōrmandō nihil dēfuerit praetereā plūra ac difficiliōra superesse nam et studiō perpetuō et praestantissimīs praeceptōribus et plūrimīs disciplīnīs opus est. Quāpropter praecipienda sunt optima quae sī quis gravābitur nōn ratiōnī dēfuerint sed hominī. Sī tamen nōn continget quālēs maximē velim nūtrīcēs puerōs paedagōgōs habēre at ūnus certē sit adsiduus loquendī nōn imperītus quī sī quā erunt ab iīs praesente alumnō dicta vitiōsē corrigat prōtinus nec īnsidēre illī sinat dum tamen intellegātur id quod prius dīxī bonum esse hoc remedium. Ā sermōne Graecō puerum incipere mālō quia Latīnum quī plūribus in ūsū est vel nōbīs nōlentibus perbibet simul quia disciplīnīs quoque Graecīs prius īnstituendus est unde et nostrae flūxērunt. Nōn tamen hoc adeō superstitiōsē fierī velim ut diū tantum Graecē loquātur aut discat sīcut  plērīsque mōrīs est. Hoc enim accidunt et ōrīs plūrima vitia in peregrīnum sonum corruptī et sermōnis cui cum Graecae figūrae adsiduā cōnsuētūdine haesērunt in dīversa quoque loquendī ratiōne pertinācissimē dūrant. Nōn longē itaque Latīna subsequī dēbent et cito pariter īre. Ita fīet ut cum aequālī cūrā linguam utramque tuērī coeperīmus neutra alterī officiat. Quīdam litterīs īnstituendōs quī minōrēs septem annīs essent nōn putāvērunt quod illa prīmum aetās et intellēctum disciplīnārum capere et labōrem patī posset. In quā sententia Hēsiodum esse plūrimī trādunt quī ante grammaticum Aristophanen fuērunt nam is prīmus UPOQHKĀS in quō librō scrīptum hoc invenītur negāvit esse hūjus poētae sed aliī quoque auctōrēs inter quōs Eratosthenēs īdem praecēpērunt. Melius autem quī nūllum tempus vacāre cūra volunt ut Chrȳsippus. Nam is quamvīs nūtrīcibus triennium dederit tamen ab illīs quoque jam fōrmandam quam optimīs īnstitūtīs mentem īnfantium jūdicat. Cūr autem nōn pertineat ad litterās aetās quae ad mōrēs jam pertinet Neque ignōrō tōtō illō dē quō loquor tempore vix tantum efficī quantum cōnferre ūnus posteā possit annus sed tamen mihi quī id sēnsērunt videntur nōn tam discentibus in hāc parte quam docentibus pepercisse. Quid melius aliōquī facient ex quō loquī poterunt faciant enim aliquid necesse est aut cūr hoc quantulumcumque est usque ad septem annōs lucrum fastīdiāmus Nam certē quamlibet parvum sit quod contulerit aetās prior mājōra tamen aliquā discet puer ipsō illō annō quō minōrā didicisset. Hoc per singulōs prōrogātum in summam prōficit et quantum in īnfantiā praesūmptum est temporis adulēscentiae adquīritur. Īdem  etiam dē sequentibus annīs praeceptum sit nē quod cuique discendum est sērō discere incipiat. Nōn ergō perdāmus prīmum statim tempus atque eō minus quod initia litterārum sōlā memoriā cōnstant quae nōn modo jam est in parvīs sed tum etiam tenācissima est. Nec sum adeō aetātium inprūdēns ut īnstandum prōtinus tenerīs acerbē putem exigendamque plānē operam. Nam id in prīmīs cavēre oportēbit nē studia quī amāre nōndum potest ōderit et amāritūdinem semel perceptam etiam ultrā rudēs annōs reformīdet. Lūsus hic sit et rogētur et laudētur et numquam nōn fēcisse sē gaudeat aliquandō ipsō nōlente doceātur alius cui invideat contendat interim et saepius vincere sē putet praemiīs etiam quae capit illa aetās ēvocētur. Parva docēmus ōrātōrem īnstituendum professī sed est suā etiam studiīs īnfantia et ut corporum mox fortissimōrum ēducātiō ā lacte cūnīsque initium dūcit ita futūrus ēloquentissimus ēdidit aliquandō vāgītum et loquī prīmum incertā vōce temptāvit et haesit circā fōrmās litterārum nec sī quid discere satis nōn est ideō nec necesse est. Quodsī nēmō reprehendit patrem quī haec nōn neglegenda in suō fīliō putet cūr improbētur sī quis eā quae domī suae rēctē faceret in pūblicum prōmit Atque eō magis quod minōrā etiam facilius minōrēs percipiunt et ut corpora ad quōsdam membrōrum flexus fōrmārī nisi tenerā nōn possunt sīc animōs quoque ad plēraque dūriōrēs rōbur ipsum facit. An Philippus Macedonum rēx Alexandrō fīliō suō prīma litterārum elementa trādī ab Aristotele summō ējus aetātis philosophō voluisset aut ille suscēpisset hoc officium sī nōn studiōrum initia et ā perfectissimō quoque optimē tractārī et pertinēre ad summam crēdidisset Fingāmus igitur Alexandrum darī nōbīs impositum gremiō dignum tanta cūra īnfantem  quamquam suus cuique dignus est pudeatne mē in ipsīs statim elementīs etiam brevia docendī mōnstrāre compendia Neque enim mihi illud saltem placet quod fierī in plūrimīs videō ut litterārum nōmina et contextum prius quam fōrmās parvolī discant. Obstat hoc agnitiōnī eārum nōn intendentibus mox animum ad ipsōs ductūs dum antecēdentem memoriam secuntur. Quae causa est praecipientibus ut etiam cum satīs adfīxisse eās puerīs rēctō illō quō prīmum scrībī solent contextū videntur retrō agant rūrsus et variā permūtātiōne turbent dōnec litterās quī īnstituuntur faciē norint nōn ōrdine quāpropter optimē sīcut hominum pariter et habitūs et nōmina ēdocēbuntur. Sed quod in litterīs obēst in syllabīs nōn nocēbit. Nōn exclūdō autem id quod est nōtum irrītandae ad discendum īnfantiae grātia eburneās etiam litterārum fōrmās in lūsum offerre vel sī quid aliud quō magis illa aetās gaudeat invenīrī potest quod tractāre intuērī nōmināre jūcundum sit. Cum vērō jam ductus sequī coeperit nōn inūtile erit eōs tabellae quam optimē īnsculpī ut per illōs velut sulcōs dūcātur stilus. Nam neque errābit quemadmodum in cērīs continēbitur enim utrimque marginibus neque extrā praescrīptum ēgredī poterit et celerius ac saepius sequendō certa vestīgia firmābit articulōs neque egēbit adjūtōriō manum suam manū super imposita regentis. Nōn est aliēna rēs quae ferē ab honestīs neglegī solet cūra bene ac vēlōciter scrībendī. Nam cum sit in studiīs praecipuum quoque solō vērus ille profectus et altīs rādīcibus nīxus pārētur scrībere ipsum tardior stilus cōgitātiōnem morātur rudis et cōnfūsus intellēctū caret unde sequitur alter dictandī quae trānsferenda sunt labor. Quārē cum semper et ubīque tum praecipuē in  epistulīs sēcrētīs et familiāribus dēlectābit nē hoc quidem neglēctum relīquisse. Syllabīs nūllum compendium est perdiscendae omnēs nec ut fit plērumque difficillima quaeque eārum differenda ut in nōminibus scrībendīs dēprehendantur. Quīn immō nē prīmae quidem memoriae temere crēdendum repetere et diū inculcāre fuerit ūtilius et in lēctiōne quoque nōn properāre ad continuandam eam vel adcelerandam nisi cum inoffēnsa atque indubitāta litterārum inter sē conjūnctiō suppeditāre sine ūllā cōgitandī saltem morā poterit. Tunc ipsīs syllabīs verba complectī et hīs sermōnem cōnectere incipiat incrēdibile est quantum mōrae lēctiōnī festīnātiōne adiciātur. Hinc enim accidit dubitātiō intermissiō repetītiō plūs quam possunt audentibus deinde cum errārunt etiam iīs quae jam sciunt diffīdentibus. Certa sit ergō in prīmīs lēctiō deinde conjūncta et diū lentior dōnec exercitātiōne contingat ēmendāta vēlōcitās. Nam prōspicere in dextrum quod omnēs praecipiunt et prōvidēre nōn ratiōnis modo sed ūsus quoque est quoniam sequentiā intuentī priōra dīcenda sunt et quod difficillimum est dīvidenda intentiō animī ut aliud vōce aliud oculīs agātur. Illud nōn paenitēbit cūrāsse cum scrībere nōmina puer quemadmodum mōrīs est coeperit nē hanc operam in vocābulīs vulgāribus et forte occurrentibus perdat. Prōtinus enim potest interpretātiōnem linguae sēcrētiōris id est quās Graecī glossās vocant dum aliud agitur ēdiscere et inter prīma elementa cōnsequī rem posteā proprium tempus dēsīderātūram. Et quoniam circā rēs adhūc tenuēs morāmur iī quoque versus quī ad imitātiōnem scrībendī prōpōnentur nōn ōtiōsās velim sententiās habeant sed honestum aliquid monentīs. Prōsequitur haec memoriā in senectūtem et inpressa animō rudī usque ad mōrēs prōficiet. Etiam dicta clārōrum vīrōrum et ēlēctōs ex poētīs  maximē namque eōrum cognitiō parvīs grātior est locōs ēdiscere inter lūsum licet. Nam et maximē necessāria est ōrātōrī sīcut suō locō dicam memoriā et ea praecipuē firmātur atque alitur exercitātiōne et in hīs dē quibus nunc loquimur aetātibus quae nihildum ipsae generāre ex sē queunt prope sōla est quae juvārī cūrā docentium possit. Nōn aliēnum fuerit exigere ab hīs aetātibus quō sit absolūtius os et expressior sermō ut nōmina quaedam versusque adfectātae difficultātis ex plūribus et asperrimē coeuntibus inter sē syllabīs catēnātōs et velutī cōnfragōsōs quam citātissimē volvant XALINOI Graecē vocantur rēs modica dictū quā tamen omissa multa linguae vitia nisi prīmīs eximuntur annīs inēmendābilī in posterum prāvitāte dūrantur. Sed nōbīs jam paulātim adcrēscere puer et exīre dē gremiō et discere sēriō incipiat. Hoc igitur potissimum locō tractanda quaestiō est ūtiliusne sit domī atque intrā prīvātōs parietēs studentem continēre an frequentiae scholārum et velut pūblicātīs praeceptōribus trādere. Quod quidem cum iīs ā quibus clārissimārum cīvitātium mōrēs sunt īnstitūtī tum ēminentissimīs auctōribus videō placuisse. Nōn est tamen dissimulandum esse nōnnūllōs quī ab hōc prope pūblicō mōre prīvāta quādam persuāsiōne dissentiant. Hī duās praecipuē ratiōnēs sequī videntur ūnam quod mōribus magis cōnsulant fugiendō turbam hominum ējus aetātis quae sit ad vitia maximē prōna unde causās turpium factōrum saepe extitisse utinam falsō jactārētur alteram quod quisquis futūrus est ille praeceptor līberālius tempora sua inpēnsūrus ūnī vidētur quam sī eadem in plūrīs partiātur. Prior causa prōrsus gravis nam sī studiīs quidem scholās prōdesse mōribus autem nocēre cōnstāret potior mihi ratiō vīvendī honestē quam vel optimē dīcendī vidērētur. Sed mea quidem  sententia jūncta ista atque indiscrēta sunt neque enim esse ōrātōrem nisi bonum virum jūdicō et fierī etiam sī potest nōlō. Dē hāc igitur prius. Corrumpī mōrēs in scholīs putant nam et corrumpuntur interim sed domī quoque et sunt multa ējus reī exempla tam hercule quam cōnservātae sānctissimē utrubique opīniōnis. Nātūra cūjusque tōtum cūraque distat. Dā mentem ad pējōra facilem dā neglegentiam fōrmandī cūstōdiendīque in aetāte prīmā pudōris nōn minōrem flāgitiīs occāsiōnem sēcrēta praebuerint. Nam et potest turpis esse domesticus ille praeceptor nec tūtior inter servōs malōs quam ingenuōs parum modestōs conversātiō est. At sī bona ipsīus indolēs sī nōn caeca ac sōpīta parentium socordia est et praeceptōrem ēligere sānctissimum quemque cūjus reī praecipua prūdentibus cūra est et disciplīnam quae maximē sevēra fuerit licet et nihilō minus amīcum gravem virum aut fidēlem lībertum latērī fīliī suī adjungere cūjus adsiduus comitātus etiam illōs meliōrēs faciat quī timēbantur. Facile erat hūjus metus remedium. Vtinam līberōrum nostrōrum mōrēs nōn ipsī perderēmus Īnfantiam statim dēliciīs solvimus. Mollis illa ēducātiō quam indulgentiam vocāmus nervōs omnīs mentis et corporis frangit. Quid nōn adultus concupīscet quī in purpurīs rēpit Nōndum prīma verba exprimit jam coccum intellegit jam conchȳlium poscit. Ante palātum eōrum quam os īnstituimus. In lectīcīs crēscunt sī terram attigērunt ē manibus utrimque sustinentium pendent. Gaudēmus sī quid licentius dīxerint verba nē Alexandrīnīs quidem permittenda dēliciīs rīsū et ōsculō excipimus. Nec mīrum nōs docuimus ex nōbīs audiērunt nostrās amīcās nostrōs concubīnōs vident omne convīvium obscēnīs  canticīs strepit pudenda dictū spectantur. Fit ex hīs cōnsuētūdō inde nātūra. Discunt haec miserī antequam sciant vitia esse inde solūtī ac fluentēs nōn accipiunt ex scholīs mala ista sed in scholās adferunt. Vērum in studiīs magis vacābit ūnus ūnī. Ante omnia nihil prohibet esse illum nesciō quem ūnum etiam cum eō quī in scholīs ērudītur. Sed etiamsī jungī utrumque nōn posset lūmen tamen illud conventūs honestissimī tenebrīs ac sōlitūdinī praetulissem nam optimus quisque praeceptor frequentiā gaudet ac mājōre sē theātrō dignum putat. At ferē minōrēs ex cōnscientiā suae īnfirmitātis haerēre singulīs et officiō fungī quōdam modo paedagōgōrum nōn indignantur. Sed praestet alicui vel grātia vel pecūniā vel amīcitiā ut doctissimum atque incomparābilem magistrum domī habeat num tamen ille tōtum in ūnō diem cōnsūmptūrus est aut potest esse ūlla tam perpetuā discentis intentiō quae nōn ut vīsus oculōrum optūtū continuō fatīgētur cum praesertim multō plūs sēcrētī temporis studia dēsidērent Neque enim scrībentī ēdiscentī cōgitantī praeceptor adsistit quōrum aliquid agentibus cūjuscumque interventus impedīmentō est. Lēctiō quoque nōn omnīs nec semper praeeunte vel interpretante eget quandō enim tot auctōrum nōtitia contingeret Modicum ergō tempus est quō in tōtum diem velut opus ōrdinētur ideōque per plūrēs īre possunt etiam quae singulīs trādenda sunt. Plēraque vērō hanc condiciōnem habent ut eādem vōce ad omnīs simul perferantur. Taceō dē partītiōnibus et dēclāmātiōnibus rhētorum quibus certē quantuscumque numerus adhibeātur tamen ūnusquisque tōtum feret nōn enim vōx illa praeceptōris ut cēnā minus plūribus sufficit sed ut sōl ūniversīs īdem lūcīs calōrisque largītur grammaticus quoque sī dē loquendī ratiōne disserat sī quaestiōnēs explicet historiās expōnat poēmata ēnārret  tot illa discent quot audient. At enim ēmendātiōnī praelēctiōnīque numerus obstat. Sit incommodum nam quid ferē undique placet mox illud comparābimus commodīs. Nec ego tamen eō mittī puerum volō ubi neglegātur. Sed neque praeceptor bonus mājōre sē turbā quam ut sustinēre eam possit onerāverit et in prīmīs ea habenda cūra est ut is omnī modō fīat nōbīs familiāriter amīcus nec officium in docendō spectet sed adfectum. Ita numquam erimus in turbā. Nec sānē quisquam litterīs saltem leviter inbūtus eum in quō studium ingeniumque perspexerit nōn in suam quoque glōriam pecūliāriter fovēbit. Et ut fugiendae sint magnae scholae cui nē ipsī quidem reī adsentior sī ad aliquem meritō concurritur nōn tamen hoc eō valet ut fugiendae sint omnīnō scholae. Aliud est enim vītāre eās aliud ēligere. Et sī refūtāvimus quae contrā dīcuntur jam explicēmus quid ipsī sequāmur. Ante omnia futūrus ōrātor cui in maximā celebritāte et in mediā reī pūblicae lūce vīvendum est adsuēscat jam ā tenerō nōn reformīdāre hominēs neque illa sōlitāria et velut umbrāticā vītā pallēscere. Excitanda mēns et attollenda semper est quae in ējus modī sēcrētīs aut languēscit et quendam velut in opācō situm dūcit aut contrā tumēscit inānī persuāsiōne necesse est enim nimium tribuat sibi quī sē nēminī comparat. Deinde cum prōferenda sunt studia cālīgat in sōle et omnia nova offendit ut quī sōlus didicerit quod inter multōs faciendum est. Mittō amīcitiās quae ad senectūtem usque firmissimē dūrant religiōsa quādam necessitūdine inbūtae neque enim est sānctius sacrīs īsdem quam studiīs initiārī. Sēnsum ipsum quī commūnīs dīcitur ubi discet cum sē ā congressū quī nōn hominibus sōlum sed mūtīs quoque animālibus nātūrālis est sēgregārit Adde quod domī eā sōla discere potest quae ipsī praecipientur in scholā etiam quae aliīs. Audiet multa cotīdiē probārī  multa corrigī prōderit alicūjus objūrgāta dēsidia prōderit laudāta industria excitābitur laude aemulātiō turpe dūcet cēdere parī pulchrum superāsse mājōrēs. Accendunt omnia haec animōs et licet ipsa vitium sit ambitiō frequenter tamen causa virtūtum est. Nōn inūtilem sciō servātum esse ā praeceptōribus meīs mōrem quī cum puerōs in classīs distribuerant ōrdinem dīcendī secundum vīrēs ingeniī dabant et ita superiōre locō quisque dēclāmābat ut praecēdere prōfectū vidēbātur hūjus reī jūdicia praebēbantur. Ea nōbīs ingēns palma dūcere vērō classem multō pulcherrimum. Nec dē hōc semel dēcrētum erat trīcēsimus diēs reddēbat vīctō certāminis potestātem. Ita nec superior successū cūram remittēbat et dolor vīctum ad dēpellendam ignōminiam concitābat. Id nōbīs ācriōrēs ad studia dīcendī facēs subdidisse quam exhortātiōnem docentium paedogogōrum cūstōdiam vōta parentium quantum animī meī conjectūrā colligere possum contenderim. Sed sīcut firmiōrēs in litterīs profectus alit aemulātiō ita incipientibus atque adhūc tenerīs condiscipulōrum quam praeceptōris jūcundior hoc ipsō quod facilior imitātiō est. Vix enim sē prīma elementa ad spem tollere effingendae quam summam putant ēloquentiae audēbunt proxima amplectentur magis ut vītēs arboribus adplicitae īnferiōrēs prius adprēndendō rāmōs in cacūmina ēvādunt. Quod adeō vērum est ut ipsīus etiam magistrī sī tamen ambitiōsīs ūtilia praeferet hoc opus sit cum adhūc rudia tractābit ingenia nōn statim onerāre īnfirmitātem discentium sed temperāre vīrēs suās et ad intellēctum audientīs dēscendere. Nam ut vāscula ōris angustī superfūsam ūmōris cōpiam respuunt sēnsim autem īnfluentibus vel etiam īnstillātīs complentur sīc animī puerōrum quantum excipere possint videndum est nam mājōra intellēctū velut parum apertōs ad percipiendum animōs nōn subībunt. Vtīle igitur habēre quōs imitārī prīmum mox vincere velīs ita paulātim  et superiōrum spēs erit. Hīs adiciō praeceptōrēs ipsōs nōn īdem mentīs ac spīritūs in dīcendō posse concipere singulīs tantum praesentibus quod illa celebritāte audientium īnstīnctōs. Maxima enim pars ēloquentiae cōnstat animō hunc adficī hunc concipere imāginēs rērum et trānsfōrmārī quōdam modo ad nātūram eōrum dē quibus loquitur necesse est. Is porrō quō generōsior celsiorque est hoc mājōribus velut organīs commovētur ideōque et laude crēscit et impetū augētur et aliquid magnum agere gaudet. Est quaedam tacitā dēdignātiō vim dīcendī tantīs comparātam labōribus ad ūnum audītōrem dēmittere pudet suprā modum sermōnis attollī. Et sānē concipiat quis mente vel dēclāmantīs habitum vel ōrantīs vōcem incessum prōnūntiātiōnem illum dēnique animī et corporis mōtum sūdōrem ut alia praeteream et fatīgātiōnem audiente ūnō nōnne quiddam patī furōrī simile videātur Nōn esset in rēbus hūmānīs ēloquentia sī tantum cum singulīs loquerēmur. Trāditō sibi puerō docendī perītus ingenium ējus in prīmīs nātūramque perspiciet. Ingeniī signum in parvīs praecipuum memoriā est ējus duplex virtūs facile percipere et fidēliter continēre. Proximum imitātiō nam id quoque est docilis nātūrae sīc tamen ut ea quae discit effingat nōn habitum forte et ingressum et sī quid in pējus notābile est. Nōn dabit mihi spem bonae indolis quī hoc imitandī studiō petet ut rīdeātur nam probus quoque in prīmīs erit ille vērē ingeniōsus. Aliōquī nōn pējus dūxerim tardī esse ingenī quam malī probus autem ab illō sēgnī et jacente plūrimum aberit. Hīc meus quae trādentur nōn difficulter accipiet quaedam etiam interrogābit sequētur tamen magis quam praecurret. Illud ingeniōrum velut praecōx genus nōn temere umquam pervenit ad frūgem. Hī sunt quī parva facile faciunt et audāciā prōvectī quidquid illud possunt statim ostendunt  possunt autem id dēmum quod in proximō est verba continuant haec vultū interritō nūllā tardātī verēcundiā prōferunt nōn multum praestant sed cito nōn subest vēra vīs nec penitus inmissīs rādīcibus nītitur ut quae summō solō sparsa sunt sēmina celerius sē effundunt et imitātae spīcās herbulae inānibus aristīs ante messem flāvēscunt. Placent haec annīs comparāta deinde stat profectus admīrātiō dēcrēscit. Haec cum animadverterit perspiciat deinceps quōnam modo tractandus sit discentis animus. Sunt quīdam nisi īnstiterīs remissī quīdam imperia indignantur quōsdam continet metūs quōsdam dēbilitat aliōs continuātiō extundit in aliīs plūs impetus facit. Mihi ille dētur puer quem laus excitet quem glōria juvet quī vīctus fleat. Hic erit alendus ambitū hunc mordēbit objūrgātiō hunc honor excitābit in hoc dēsidiam numquam verēbor. Danda est tamen omnibus aliquā remissiō nōn sōlum quia nūlla rēs est quae perferre possit continuum labōrem atque ea quoque quae sēnsū et animā carent ut servāre vim suam possint velut quiēte alternā retenduntur sed quod studium discendī voluntāte quae cōgī nōn potest cōnstat. Itaque et vīrium plūs adferunt ad discendum renovātī ac recentēs et ācriōrem animum quī ferē necessitātibus repugnat. Nec mē offenderit lūsus in puerīs est et hoc signum alacritātis neque illum trīstem semperque dēmissum spērāre possim ērēctae circā studia mentis fore cum in hōc quoque maximē nātūrālī aetātibus illīs impetū jaceat. Modus tamen sit remissiōnibus nē aut odium studiōrum faciant negātae aut ōtiī cōnsuētūdinem nimiae. Sunt etiam nōnnūllī acuendīs puerōrum ingeniīs nōn inūtilēs lūsūs cum positīs invicem cūjusque generis quaestiunculīs aemulantur. Mōrēs quoque sē inter lūdendum simplicius dētegunt modo nūlla videātur aetās tam īnfirma quae nōn prōtinus quid  rēctum prāvumque sit discat tum vel maximē fōrmanda cum simulandī nescia est et praecipientibus facillimē cēdit frangās enim citius quam corrigās quae in prāvum indūruērunt. Prōtinus ergō nē quid cupidē nē quid improbē nē quid inpotenter faciat monendus est puer habendumque in animō semper illud Vergiliānum adeō in tenerīs cōnsuēscere multum est. Caedī vērō discentīs quamlibet id receptum sit et Chrȳsippus nōn improbet minimē velim prīmum quia dēfōrme atque servīle est et certē quod convenit sī aetātem mūtēs injūriā deinde quod sī cui tam est mēns inlīberālis ut objūrgātiōne nōn corrigātur is etiam ad plāgās ut pessima quaeque mancipia dūrābitur postrēmō quod nē opus erit quidem hāc castīgātiōne sī adsiduus studiōrum exāctor adstiterit. Nunc ferē neglegentia paedagōgōrum sīc ēmendārī vidētur ut puerī nōn facere quae rēcta sunt cōgantur sed cūr nōn fēcerint pūniantur. Dēnique cum parvolum verberibus coēgerīs quid juvenī faciās cui nec adhibērī potest hic metus et mājōra discenda sunt Adde quod multa vāpulantibus dictū dēfōrmia et mox verēcundiae futūra saepe dolōre vel metū accidērunt quī pudor frangit animum et abicit atque ipsīus lūcis fugam et taedium dictat. Jam sī minor in ēligendīs cūstōdum et praeceptōrum mōribus fuit cūra pudet dīcere in quae probra nefandī hominēs istō caedendī jūre abūtantur quam det aliīs quoque nōnnumquam occāsiōnem hīc miserōrum metus. Nōn morābor in parte hāc nimium est quod intellegitur. Quārē hoc dīxisse satis est in aetātem īnfirmam et injūriae obnoxiam nēminī dēbet nimium licēre. Nunc quibus īnstituendus sit artibus quī sīc fōrmābitur ut fierī  possit ōrātor et quae in quāque aetāte inchoandā dīcere ingrediar. Prīmus in eō quī scrībendī legendīque adeptus erit facultātem grammaticīs est locus. Nec refert dē Graecō an dē Latīnō loquar quamquam Graecum esse priōrem placet utrīque eadem via est. Haec igitur professiō cum brevissimē in duās partīs dīvidātur rēctē loquendī scientiam et poētārum ēnārrātiōnem plūs habet in recessū quam fronte prōmittit. Nam et scrībendī ratiō conjūncta cum loquendō est et ēnārrātiōnem praecēdit ēmendāta lēctiō et mixtum hīs omnibus jūdicium est quō quidem ita sevērē sunt ūsī veterēs grammaticī ut nōn versus modo cēnsōria quādam virgulā notāre et librōs quī falsō vidērentur īnscrīptī tamquam subditōs summovēre familiā permīserint sibi sed auctōrēs aliōs in ōrdinem redēgerint aliōs omnīnō exēmerint numerō. Nec poētās lēgisse satis est excutiendum omne scrīptōrum genus nōn propter historiās modo sed verba quae frequenter jūs ab auctōribus sūmunt. Tum neque citrā mūsicēn grammaticē potest esse perfecta cum eī dē metrīs rhythmīsque dīcendum sit nec sī ratiōnem sīderum ignōret poētās intellegat quī ut alia mittam totiēns ortū occāsūque signōrum in dēclārandīs temporibus ūtuntur nec ignāra philosophiae cum propter plūrimōs in omnibus ferē carminibus locōs ex intima nātūrālium quaestiōnum subtīlitāte repetītōs tum vel propter Empedoclea in Graecīs Varrōnem ac Lucrētium in Latīnīs quī praecepta sapientiae versibus trādidērunt ēloquentia quoque nōn mediocrī est opus ut dē ūnāquāque eārum quās dēmōnstrāvimus rērum dīcat propriē et cōpiōsē. Quō minus sunt ferendī quī hanc artem ut tenuem atque jējūnam cavillantur. Quae nisi ōrātōris futūrī fundāmenta  fidēliter jēcit quidquid superstrūxerīs corruet necessāria puerīs jūcunda senibus dulcis sēcrētōrum comes et quae vel sōla in omnī studiōrum genere plūs habeat operis quam ostentātiōnis. Nē quis igitur tamquam parva fastīdiat grammaticēs elementa nōn quia magnae sit operae cōnsonantēs ā vōcālibus discernere ipsāsque eās in sēmivocālium numerum mūtārumque partīrī sed quia interiōra velut sacrī hūjus adeuntibus appārēbit multa rērum subtīlitās quae nōn modo acuēre ingenia puerīlia sed exercēre altissimam quoque ērudītiōnem ac scientiam possit. An cūjuslibet aurīs est exigere litterārum sonōs Nōn hercule magis quam nervōrum. Aut grammaticī saltem omnēs in hanc dēscendent rērum tenuitātem dēsintne aliquae nōbīs necessāriae litterae nōn cum Graecā scrībimus tum enim ab īsdem duās mūtuāmur sed propriē in Latīnīs ut in hīs servus et vulgus Aeolicum digammon dēsīderātur et medius est quīdam ū et ī litterae sonus nōn enim sīc optimum dīcimus ut opīmum et in here neque ē plānē neque ī audītur an rūrsus aliae redundent praeter illam adspīrātiōnis quae sī necessāria est etiam contrāriam sibi poscit et k quae et ipsa quōrundam nōminum nota est et q cūjus similis effectū speciēque nisi quod paulum ā nostrīs oblīquātur coppā apud Graecōs nunc tantum in numerō manet et nostrārum ultima qua tam carēre potuimus quam psī nōn quaerimus Atque etiam in ipsīs vōcālibus grammaticī est vidēre an aliquās prō cōnsonantibus ūsus  accēperit quia jam sīcut tam scrībitur et vōs ut cōs. At quae ut vōcālēs junguntur aut ūnam longam faciunt ut veterēs scrīpsērunt quī geminātiōne eārum velut apice ūtēbantur aut duās nisi quis putat etiam ex tribus vōcālibus syllabam fierī sī nōn aliquae officiō cōnsonantium fungantur. Quaeret hoc etiam quō modo duābus dēmum vōcālibus in sē ipsās coeundī nātūra sit cum cōnsonantium nūlla nisi alteram frangat atquī littera ī sibi īnsīdit conicit enim est ab illō jacit et ū quō modo nunc scrībitur vulgus et servus. Sciat etiam Cicerōnī placuisse aiīō Majjamque gemināta ī scrībere quod sī est etiam jungētur ut cōnsonāns. Quārē discat puer quid in litterīs proprium quid commūne quae cum quibus cognātiō nec mīrētur cūr ex scamnō fīat scabillum aut ā pinnō quod est acūtum secūrīs utrimque habēns aciem bipennis nē illōrum sequātur errōrem quī quia ā pennīs duābus hoc esse nōmen exīstimant pennās avium dīcī volunt. Neque hās modo nōverit mūtātiōnēs quās adferunt dēclīnātiō aut praepositiō ut secat secuit cadit excidit caedit excidit calcat exculcat et fit ā lavandō lōtus et inde rūrsus inlūtus et mīlle alia sed et quae rēctīs quoque cāsibus aetāte trānsiērunt. Nam ut Valesiī Fūsiī in Valeriōs Fūriōsque vēnērunt ita arbōs labōs uapōs etiam et clamōs ac lasēs fuērunt atque haec ipsa s littera ab hīs nōminibus exclūsa in quibusdam ipsa alterī successit nam mertāre atque pultāre  dīcēbant quīn fordeum faēdōsque prō adspīrātiōne velut similī litterā ūtentēs nam contrā Graecī adspīrāre eī solent ut prō Fundāniō Cicerō testem quī prīmam ējus litteram dīcere nōn possit inrīdet. Sed b quoque in locum aliārum dedimus aliquandō unde Burrus et Brugēs et bālaena. Nec nōn eadem fēcit ex duellō bellum unde Duelliōs quīdam dīcere Belliōs ausī quid stlocum stlītēsque Quid t litterae cum d quaedam cognātiō Quārē minus mīrum sī in vetustīs operibus urbis nostrae et celebribus templīs lēgantur Alexanter et Cassantra. Quid ō atque ū permūtāta invicem ut Hecoba et nūtrīx Culchidis et Pulixēna scrīberentur ac nē in Graecīs id tantum notētur dederont et probaueront. Sīc ODUSSEUS quem OLISSEA fēcerant Aeolīs ad Vlixem dēductus est. Quid nōn ē quoque ī locō fuit Menerva et leber et magester et Dījove Victōre nōn Dījovī Victōrī Sed mihi locum signāre satis est nōn enim doceō sed admoneō doctūrōs. Inde in syllabās cūra trānsībit dē quibus in orthographiā paucā adnotābō. Tum vidēbit ad quem hoc pertinet quot et quae partēs ōrātiōnis quamquam dē numerō parum convenit. Veterēs enim quōrum fuērunt Aristotelēs quoque atque Theodectēs verba modo et nōmina et convīnctiōnēs trādidērunt  vidēlicet quod in verbīs vim sermōnis in nōminibus māteriam quia alterum est quod loquimur alterum dē quō loquimur in convīnctiōnibus autem complexum eōrum esse jūdicāvērunt quās conjūnctiōnēs ā plērīsque dīcī sciō sed haec vidētur ex syndesmō magis propria trālātiō. Paulātim ā philosophīs ac maximē Stōicīs auctus est numerus ac prīmum convīnctiōnibus articulī adjectī post praepositiōnēs nōminibus appellātiō deinde prōnōmen deinde mixtum verbō participium ipsīs verbīs adverbia. Noster sermō articulōs nōn dēsīderat ideōque in aliās partēs ōrātiōnis sparguntur sed accēdit superiōribus interjectiō. Aliī tamen ex idōneīs dumtaxat auctōribus octo partēs secūtī sunt ut Aristarchus et aetāte nostrā Palaemōn quī vocābulum sīve appellātiōnem nōminī subjēcērunt tamquam speciem ējus at iī quī aliud nōmen aliud vocābulum faciunt novem. Nihilōminus fuērunt quī ipsum adhūc vocābulum ab appellātiōne dīdūcerent ut esset vocābulum corpus vīsū tāctūque manifēstum domus lēctus appellātiō cui vel alterum dēesset vel utrumque ventus caelum deus virtūs. Adiciēbant et adsevērātiōnem ut ēheu et trāctiōnem ut fasciātim quae mihi nōn adprobantur. Vocābulum an appellātiō dīcendā sit PROSHGŌRIĀ et subicienda nōminī necne quia pāruī refert līberum opīnātūrīs relinquō. Nōmina dēclīnāre et verba in prīmīs puerī sciant neque enim aliter pervenīre ad intellēctum sequentium possunt. Quod etiam monēre supervacuum erat nisi ambitiōsā festīnātiōne plērīque ā posteriōribus inciperent et dum ostentāre discipulōs circā speciōsiōra mālunt compendiō morārentur. Atquī sī quis et didicerit satis et quod nōn minus dēesse interim solet voluerit docēre quae didicit nōn erit contentus trādere in nōminibus tria genera et quae sunt duōbus  omnibusve commūnia. Nec statim dīligentem putābō quī prōmiscua quae epicoēna dīcuntur ostenderit in quibus sexus uterque per alterum appāret aut quae fēminīnā positiōne marēs aut neutrālī fēminās significant quālia sunt Mūrēna et Glycerium. Scrūtābitur ille praeceptor ācer atque subtīlīs orīginēs nōminum quae ex habitū corporis Rūfōs Longōsque fēcērunt ubi erit aliquid sēcrētius Sullae Burrī Galbae Plautī Pānsae Scaurī tāliaque et ex cāsū nāscentium hic Agrippā et Opiter et Cordus et Postumus erunt et ex iīs quae post nātōs ēveniunt unde Vopiscus. Jam Cottae Scīpiōnēs Laenātēs Seranī sunt ex variīs causīs. Gentēs quoque ac loca et alia multa reperiās inter nōminum causās. In servīs jam intercīdit illud genus quod dūcēbātur ā dominō unde Mārcipōrēs Pūbliporēsque. Quaerat etiam sitne apud Graecōs vīs quaedam sextī cāsūs et apud nōs quoque septimī. Nam cum dīcō hastā percussī nōn ūtor ablātīvī nātūrā nec sī īdem Graecē dicam dativī. Sed in verbīs quoque quis est adeō imperītus ut ignōret genera et quālitātēs et persōnās et numerōs Litterāriī paene ista sunt lūdī et triviālis scientiae. Jam quōsdam illa turbābunt quae dēclīnātiōnibus nōn teruntur. Nam et quaedam participia an verba an appellātiōnēs sint dubitārī potest quia aliud aliō locō valent ut tēctum et sapiēns quaedam verba appellātiōnibus similia ut fraudātor nūtrītor. Jam ītur in antīquam silvam  nōnne propriae cūjusdam ratiōnis est Nam quod initium ējus inveniās Cui simile flētur. Accipimus aliter ut panditur intereā domus omnipotentis Olympī aliter ut tōtīs usque adeō turbātur agrīs. Est etiam quīdam tertius modus ut urbs habitātur unde et campus curritur et mare nāvigātur. Prānsus quoque ac pōtus dīversum valet quam indicat. Quid quod multa verba nōn tōtum dēclīnātiōnis ōrdinem ferunt Quaedam etiam mūtantur ut ferō in praeteritō quaedam tertiae dēmum persōnae figūrā dīcuntur ut licet piget. Quaedam simile quiddam patiuntur vocābulīs in adverbium trānseuntibus. Nam ut noctū et diū ita dictū factū sunt enim haec quoque verba participālia quidem nōn tamen quālia dictō factōque. Jam cum ōrātiō trīs habeat virtūtēs ut ēmendāta ut dīlūcida ut ōrnāta sit quia dīcere aptē quod est praecipuum plērīque ōrnātuī subiciunt totidem vitia quae sunt suprā dictīs contrāria ēmendātē loquendī rēgulam quae grammaticēs prior pars est exāminet. Haec exigitur verbīs aut singulīs aut plūribus. Verba nunc generāliter accipī volō nam duplex eōrum intellēctus est alter quī omnia per quae sermō nectitur significat ut apud Horātium verbaque prōvīsam rem nōn invīta sequentur alter in quō est ūna pars ōrātiōnis lēgō scrībō quam vītantēs ambiguitātem quīdam dīcere māluērunt vōcēs locūtiōnēs dictiōnēs. Singula sunt aut nostra aut peregrīna aut simplicia aut composita aut propria aut trālāta aut ūsitāta aut ficta. Vnī verbō vitium saepius quam virtūs inest. Licet enim dicāmus aliquod proprium speciōsum sublīme nihil tamen hōrum nisi in complexū loquendī sēriēque contingit lauda  mūs enim verba rēbus bene accommodāta. Sōla est quae notārī possit velut vōcālitās quae EUFWNIA dīcitur cūjus in eō dīlēctus est ut inter duo quae īdem significant ac tantundem valent quod melius sonet malīs. Prīma barbarismī ac soloecismī foeditās absit. Sed quia interim excūsantur haec vitia aut cōnsuētūdine aut auctōritāte aut vetustāte aut dēnique vīcīnitāte virtūtum nam saepe ā figūrīs eā sēparāre difficile est nē quā tam lūbrica observātiō fallat ācriter sē in illud tenue discrīmen grammaticus intendat dē quō nōs lātius ibi loquēmur ubi dē figūrīs ōrātiōnis tractandum erit. Interim vitium quod fit in singulīs verbīs sit barbarismus. Occurrat mihi forsan aliquis quid hīc prōmissō tantī operis dignum aut quis hoc nescit aliōs barbarismōs scrībendō fierī aliōs loquendō quia quod male scrībitur male etiam dīcī necesse est quae vitiōsē dīxerīs nōn utique et scrīptō peccant illud prius adjectiōne dētractiōne inmūtātiōne trānsmūtātiōne hoc secundum dīvīsiōne complexiōne adspīrātiōne sonō continērī Sed ut parva sint haec puerī docentur adhūc et grammaticōs officiī suī commonēmus. Ex quibus sī quis erit plānē inpolītus et vestibulum modo artis hūjus ingressus intrā haec quae profitentium commentāriolīs vulgāta sunt cōnsistet doctiōrēs multa adicient vel hoc prīmum quod barbarum plūribus modīs accipimus. Vnum gente quāle sit sī quis Āfrum vel Hispānum Latīnae ōrātiōnī nōmen īnsērat ut ferrum quō rotae vinciuntur dīcī solet cantus quamquam eō tamquam receptō ūtitur Persius sīcut Catullus ploxenum circā Padum invenit et in ōrātiōne Labiēnī sīve illa Cornēlī Gallī est in  Polliōnem casamō adsectātor ē Galliā ductum est nam mastrūcam quod est Sardum inrīdēns Cicerō ex industriā dīxit. Alterum genus barbarī accipimus quod fit animī nātūra ut is ā quō īnsolenter quid aut mināciter aut crūdēliter dictum sit barbarē locūtus exīstimātur. Tertium est illud vitium barbarismī cūjus exempla vulgō sunt plūrima sibi etiam quisque fingere potest ut verbō cui libēbit adiciat litteram syllabamve vel dētrahat aut aliam prō aliā aut eandem aliō quam rēctum est locō pōnat. Sed quīdam ferē in jactātiōnem ērudītiōnis sūmere illa ex poētīs solent et auctōrēs quōs praelegunt crīminantur. Scīre autem dēbet puer haec apud scrīptōrēs carminum aut venia digna aut etiam laude dūcī potiusque illa docendī erunt minus vulgāta. Nam duōs in ūnō nōmine faciēbat barbarismōs Tingā Placentīnus sī reprehendentī Hortēnsiō crēdimus prēculam prō pergulā dīcēns et inmūtātiōne cum c prō g ūterētur et trānsmūtātiōne cum r praepōneret antecēdentī. At in eādem vitiī geminātiōne Mettoeō Fufetioēō dīcēns Ennius poēticō jūre dēfenditur. Sed in prōrsā quoque est quaedam jam receptā inmūtātiō nam Cicerō Canōpītārum exercitum dīcit ipsī Canobon vocant et Trasumennum prō Tarsumennō multī auctōrēs etiamsī est in eō trānsmūtātiō vindicāvērunt. Similiter alia nam sīve est adsentior Sīsenna dīxit adsentiō multīque et hunc et analogian secūtī sīve illud vērum est haec quoque pars cōnsēnsū dēfenditur at ille  pexus pinguisque doctor aut illīc dētractiōnem aut hīc adjectiōnem putābit. Quid quod quaedam quae singula procul dubiō vitiōsa sunt jūncta sine reprehēnsiōne dīcuntur Nam et duā et tre pondō dīversōrum generum sunt barbarismī at dua pondō et tre pondō usque ad nostram aetātem ab omnibus dictum est et rēctē dīcī Messāla cōnfirmat. Absurdum forsitan videātur dīcere barbarismum quod est ūnīus verbī vitium fierī per numerōs aut genera sīcut soloecismum scālā tamen et scōpa contrāque hordea et mulsa licet litterārum mūtātiōnem dētractiōnem adjectiōnem habeant nōn aliō vitiōsa sunt quam quod plūrālia singulāriter et singulāria plūrāliter efferuntur et gladia quī dīxērunt genere excidērunt. Sed hoc quoque notāre contentus sum nē artī culpā quōrundam pervicācium perplexae videar et ipse quaestiōnem addidisse. Plūs exigunt subtīlitātis quae accidunt in dīcendō vitia quia exempla eōrum trādī scrīptō nōn possunt nisi cum in versūs incīdērunt ut dīvīsiō Eurōpāī Asiāī et eī contrārium vitium quod SUNAIRESIN et EPISUNALIFHN Graecī vocant nōs complexiōnem dīcimus quālīs est apud P. Varrōnem tum tē flagrantī dējectum fulmine Phaethōn. Nam sī esset prōrsa ōrātiō eāsdem litterās ēnūntiāre vērīs syllabīs licēbat. Praetereā quae fīunt spatiō sīve cum syllabā correpta prōdūcitur ut Ītaliam fātō profugus seu longa corripitur ut ūnīus ob noxam et furiās  extrā carmen nōn dēprēndās sed nec in carmine vitia dīcenda sunt. Illa vērō nōn nisi aure exiguntur quae fīunt per sonōs quamquam per adspīrātiōnem sīve adicitur vitiōsē sīve dētrahitur apud nōs potest quaerī an in scrīptō sit vitium sī h litterā est nōn nota. Cūjus quidem ratiō mūtāta cum temporibus est saepius. Parcissimē ea veterēs ūsī etiam in vōcālibus cum aēdōs ircōsque dīcēbant. Diū deinde servātum nē cōnsonantibus adspīrārent ut in Graccīs et triumpīs. Ērūpit brevī tempore nimius ūsus ut choronae chenturiōnēs praechōnēs adhūc quibusdam īnscrīptiōnibus maneant qua dē rē Catullī nōbile epigramma est. Inde dūrat ad nōs usque vehementer et comprehendēre et mihi nam mehē quoque prō mē apud antīquōs tragoediārum praecipuē scrīptōrēs in veteribus librīs invēnimus. Adhūc difficilior observātiō est per tenōrēs quōs quidem ab antīquīs dictōs tonōrēs comperī vidēlicet dēclīnātō ā Graecīs verbō quī TONOUS dīcunt vel adcentus quās Graecī PROSWDĪĀS vocant cum acūtā et gravis alia prō alia pōnuntur ut in hōc Camillus sī acuitur prīma aut gravis prō flexā ut Cethēgus et hic prīma acūtā nam sīc mediā mūtātur aut flexa prō gravī ut apice circumducta sequentī quam ex duābus syllabīs in ūnam cōgentēs et deinde flectentēs dupliciter peccant. Sed id saepius in Graecīs nōminibus accidit ut Atreus quem nōbīs juvenibus doctissimī senēs acūta prīma dīcere solēbant ut necessāriō secunda gravis esset item Nērēī Terēīque. Haec dē accentibus trādita. Cēterum sciō jam quōsdam ērudītōs nōnnūllōs etiam grammaticōs sīc docēre ac loquī  ut propter quaedam vōcum discrīmina verbum interim acūtō sonō fīniant ut in illīs quae circum lītora circum piscōsōs scopulōs nē sī gravem posuerint secundam circus dīcī videātur nōn circumitus itemque cum quāle interrogantēs gravī comparantēs acūtō tenōre conclūdunt quod tamen in adverbiīs ferē sōlīs ac prōnōminibus vindicant in cēterīs veterem lēgem secuntur. Mihi vidētur condiciōnem mūtāre quod hīs locīs verba conjungimus. Nam cum dīcō circum lītora tamquam ūnum ēnūntiō dissimulātā distīnctiōne itaque tamquam in ūnā vōce ūna est acūtā quod īdem accidit in illō Trōjae quī prīmus ab ōrīs. Ēvenit ut metrī quoque condiciō mūtet accentum pecudēs pictaeque volucrēs. Nam volucrēs media acūta legam quia etsī nātūra brevis tamen positiōne longā est nē faciat iambum quem nōn recipit versus hērōus. Sēparāta vērō haec ā praeceptō nostrō nōn recēdent aut sī cōnsuētūdō vīcerit vetus lēx sermōnis abolēbitur. Cūjus difficilior apud Graecōs observātiō est quia plūra illīs loquendī generā quās dialēctūs vocant et quod aliās vitiōsum interim aliās rēctum est. Apud nōs vērō brevissima ratiō namque in omnī vōce acūtā intrā numerum trium syllabārum continētur sīve eae sunt in verbō sōlae sīve ultimae et in iīs aut proxima extrēmae aut ab eā tertia. Trium porrō dē quibus loquor mediā longā aut acūtā aut flexa erit eōdem locō brevis utique gravem habēbit sonum ideōque positam ante sē id est ab ultima tertiam acuet. Est autem in omnī vōce utique acūtā sed numquam plūs ūna nec umquam ultima ideōque in disyllabīs prior. Praetereā  numquam in eādem flexa et acūtā quī in eādem flexa et acūtā itaque neutra clūdet vōcem Latīnam. Ea vērō quae sunt syllabae ūnīus erunt acūtā aut flexā nē sit aliquā vōx sine acūtā. Et illa per sonōs accidunt quae dēmōnstrārī scrīptō nōn possunt vitia ōris et linguae iōtacismus et labdacismus et ischnotetās et plateasmus fēlīciōrēs fingendīs nōminibus Graecī vocant sīcut coelostomian cum vōx quasi in recessū ōris audītur. Sunt etiam propriī quīdam et inēnārrābilēs sonī quibus nōnnumquam nātiōnēs dēprehendimus. Remōtīs igitur omnibus dē quibus suprā dīximus vitiīs erit illa quae vocātur ORQOEPĒIA id est ēmendāta cum suāvitāte vōcum explānātiō nam sīc accipī potest rēcta. Cētera vitia omnia ex plūribus vōcibus sunt quōrum est soloecismus. Quamquam circā hōc quoque disputātum est nam etiam quī complexū ōrātiōnis accidere eum cōnfitentur quia tamen ūnīus ēmendātiōne verbī corrigī possit in verbō esse vitium nōn in sermōne contendunt cum sīve amārae corticis seu mediō cortice per genus facit soloecismum quōrum neutrum quidem reprehendō cum sit utriusque Vergilius auctor sed fingāmus utrumlibet nōn rēctē dictum mūtātiō vōcis alterīus in quā vitium erat rēctam loquendī ratiōnem sit redditūra ut amārī corticis fīat vel mediā cortice. Quod manifēstae calumniae est neutrum enim vitiōsum est sēparātum sed compositiōne peccātur quae jam sermōnis est. Illud ērudītius quaeritur an in singulīs quoque verbīs possit fierī soloecismus ut sī ūnum quis ad sē vocāns dicat venīte aut sī plūrīs ā sē dīmittēns ita loquātur abī aut discēde. Nec nōn cum respōnsum ab inter  rogante dissentit ut sī dīcentī quem videō ita occurrās ego. In gestū etiam nōnnūllī putant idem vitium inesse cum aliud vōce aliud nūtū vel manū dēmōnstrātur. Huic opīniōnī neque omnīnō accēdō neque plānē dissentiō nam id fateor accidere vōce ūnā nōn tamen aliter quam sī sit aliquid quod vim alterīus vōcis optineat ad quod vōx illa referātur ut soloecismus ex complexū fīat eōrum quibus rēs significantur et voluntās ostenditur. Atque ut omnem effugiam cavillātiōnem sit aliquandō in ūnō verbō numquam in sōlō verbō. Per quot autem et quās accidat speciēs nōn satis convenit. Quī plēnissimē quadripertitam volunt esse ratiōnem nec aliam quam barbarismī ut fīat adjectiōne nam enim dē susum in Alexandrīam dētractiōne ambulō viam Aegyptō veniō nē hoc fēcit trānsmūtātiōne quā ōrdō turbātur quoque ego enim hoc volvit autem nōn habuit ex quō genere an sit igitur initiō sermōnis positum dubitārī potest quia maximōs auctōrēs in dīversā fuisse opīniōne videō cum apud aliōs sit etiam frequēns apud aliōs numquam reperiātur. Haec tria genera quīdam dīdūcunt ā soloecismō et adjectiōnis vitium PLEONASMŌN dētractiōnis ELLEIYIN inversiōnis ANASTROFHN vocant quae sī in speciem soloecismī cadat UPERBATON quoque eōdem appellārī modo posse. Inmūtātiō sine contrōversiā est cum aliud prō aliō pōnitur. Id per omnis ōrātiōnis partīs dēprēndimus frequentissimē in verbō quia plūrima huic accidunt ideōque in eō fīunt soloecismī per genera tempora persōnās modōs sīve cui statūs eōs dīcī seu quālitātēs placet vel sex vel ut aliī volunt octo nam totidem vitiōrum erunt fōrmae in quot speciēs eōrum quidque dē quibus suprā dictum est dīvīserīs praetereā numerōs in quibus nōs singulārem ac plūrālem habēmus Graecī et DUIKON. Quamquam fuērunt quī nōbīs quoque adicerent duālem scrīpsēre legere quod  ēvītandae asperitātis grātia mollītum est ut apud veterēs prō male merēris male merēre ideōque quod vocant duāle in illō sōlō genere cōnsistit cum apud Graecōs et verbī tōtā ferē ratiōne et in nōminibus dēprēndātur et sīc quoque rārissimus sit ējus ūsūs apud nostrōrum vērō nēminem haec observātiō reperiātur quīn ē contrāriō dēvēnēre locōs et conticuēre omnēs et cōnsēdēre ducēs apertē nōs doceant nīl hōrum ad duōs pertinēre dīxēre quoque quamquam id Antōnius Rūfus ex dīversō pōnit exemplum dē plūribus patrōnīs praecō prōnūntiet. Quid nōn Līvius circā initia statim prīmī librī tenuēre inquit arcem Sabīnī et mox in adversum Rōmānī subiēre Sed quem potius ego quam M. Tullium sequar Quī in Ōrātōre nōn reprēndō inquit scrīpsēre scrīpsērunt esse vērius sentiō. Similiter in vocābulīs et nōminibus fit soloecismus genere numerō propriē autem cāsibus quidquid hōrum alterī succēdet. Huic partī subjungantur licet per comparātiōnēs et superlātiōnēs itemque in quibus patrium prō possessīvō dīcitur vel contrā. Nam vitium quod fit per quantitātem ut magnum pecūliolum erunt quī soloecismum pūtent quia prō nōmine integrō positum sit dēminūtum ego dubitō an id inproprium potius appellem significātiōne enim dēerrat soloecismī porrō vitium nōn est in sēnsū sed in complexū. In participiō per genus et cāsum ut in vocābulō per tempora ut in verbō per numerum ut in utrōque peccātur. Prōnōmen  quoque genus numerum cāsus habet quae omnia recipiunt hūjus modī errōrem. Fīunt soloecismī et quidem plūrimī per partīs ōrātiōnis sed id trādere satis nōn est nē ita dēmum vitium esse crēdat puer sī prō alia pōnātur alia ut verbum ubi nōmen esse dēbuerit vel adverbium ubi prōnōmen ac similia. Nam sunt quaedam cognāta ut dīcunt id est ējusdem generis in quibus quī aliā speciē quam oportet ūtētur nōn minus quam ipsō genere permūtātō dēlīquerit. Nam et an et aut conjūnctiōnēs sunt male tamen interrogēs hīc aut ille sit et nē ac nōn adverbia quī tamen dīcat prō illō nē fēcerīs nōn fēcerīs in idem incīdat vitium quia alterum negandī est alterum vetandī. Hoc amplius intrō et intus locī adverbia eō tamen intus et intrō sum soloecismī sunt. Eadem in dīversitāte prōnōminum interjectiōnum praepositiōnum accident. Est enim soloecismus in ōrātiōne comprēnsiōnis ūnīus sequentium ac priōrum inter sē inconveniēns positiō. Quaedam tamen et faciem soloecismī habent et dīcī vitiōsa nōn possunt ut tragoediā Thyestēs ut lūdī Flōrālia ac Megalēsia quamquam haec sequentia tempore intercīdērunt numquam aliter ā veteribus dicta. Schēmata igitur nōminābuntur frequentiōra quidem apud poētās sed ōrātōribus quoque permissa. Vērum schēma ferē habēbit aliquam ratiōnem ut docēbimus eō quem paulō ante prōmīsimus locō sed hic quoque quod schēma vocātur sī ab aliquō per inprūdentiam factum erit soloecismī vitiō nōn carēbit. In eādem speciē sunt sed schēmate carent ut suprā dīxī nōmina fēminīna quibus marēs ūtuntur et neutrālia quibus fēminae. Hāctenus dē soloecismō neque enim artem grammaticam compōnere adgressī sumus sed cum in ōrdinem incurreret inhonōrātam trānsīre nōluimus. Hoc amplius ut īnstitūtum ōrdinem sequar verba aut  Latīna aut peregrīna sunt. Peregrīna porrō ex omnibus prope dīxerim gentibus ut hominēs ut īnstitūta etiam multa vēnērunt. Taceō dē Tuscīs et Sabīnīs et Praenestīnīs quoque nam ut eōrum sermōne ūtentem Vettium Lūcīlius īnsectātur quem ad modum Polliō reprēndit in Līviō Patavīnitātem licet omnia Ītalica prō Rōmānīs habeam. Plūrima Gallica eualuērunt ut raeda ac petorritum quōrum alterō tamen Cicerō alterō Horātius ūtitur. Et mappam circō quoque ūsitātum nōmen Poenī sibi vindicant et gurdōs quōs prō stolidīs accipit vulgus ex Hispāniā dūxisse orīginem audīvī. Sed haec dīvīsiō mea ad Graecum sermōnem praecipuē pertinet nam et maxima ex parte Rōmānus inde conversus est et cōnfessīs quoque Graecīs ūtimur verbīs ubi nostra dēsunt sīcut illī ā nōbīs nōnnumquam mūtuantur. Inde illa quaestiō exorītur an eādem ratiōne per cāsūs dūcī externa qua nostra conveniat. Ac sī reperiās grammaticum veterum amātōrem neget quicquam ex Latīnā ratiōne mūtandum quia cum sit apud nōs cāsus ablātīvus quem illī nōn habent parum conveniat ūnō cāsū nostrō quīnque Graecīs ūtī quīn etiam laudet virtūtem eōrum quī potentiōrem facere linguam Latīnam studēbant nec aliēnīs egēre īnstitūtīs fatēbantur inde Castorem mediā syllabā prōducta prōnūntiārunt quia hoc omnibus nostrīs nōminibus accidēbat quōrum prīma positiō in eāsdem quās Castor litterās exit et ut Palaemō ac Telamō et Platō nam sīc eum Cicerō quoque appellat dīcerentur retinuērunt quia Latīnum quod ō et n litterīs fīnīrētur nōn reperiēbant. Nē in ā quidem atque s litterās exīre temere masculīnā Graecā nōmina rēctō cāsū patiēbantur ideōque et apud Caelium  lēgimus Pelia cincinnātus et apud Messālam bene fēcit Euthīa et apud Cicerōnem Hermagorā nē mīrēmur quod ab antīquōrum plērīsque Aenēa ut Anchīsa sit dictus. Nam sī ut Maecēnās Sufēnās Asprēnās dīcerentur genetīvō cāsū nōn ē litterā sed tīs syllabā terminārentur. Inde Olympō et tyrannō acūtam syllabam mediam dedērunt quia duābus longīs sequentibus prīmam brevem acuī noster sermō nōn patitur. Sīc genetīvus Vlixī et Achillī fēcit sīc alia plūrima. Nunc recentiōrēs īnstituērunt Graecīs nōminibus Graecās dēclīnātiōnēs potius dare quod tamen ipsum nōn semper fierī potest. Mihi autem placet ratiōnem Latīnam sequī quousque patitur decor. Neque enim jam Calypsōnem dīxerim ut Jūnōnem quamquam secūtus antīquōs C. Caesar ūtitur hāc ratiōne dēclīnandī sed auctōritātem cōnsuētūdō superāvit. In cēterīs quae poterunt utrōque modo nōn indecenter efferrī quī Graecam figūram sequī mālet nōn Latīnē quidem sed tamen citrā reprehēnsiōnem loquētur. Simplicēs vōcēs prīmā positiōne id est nātūrā suā cōnstant compositae aut praepositiōnibus subjunguntur ut innocēns dum nē pugnantibus inter sē duābus quāle est inperterritus aliōquī possunt aliquandō continuārī duae ut incompositus reconditus et quō Cicerō ūtitur subabsurdum aut ē duōbus quasi corporibus coalēscunt ut maleficus. Nam ex tribūs nostrae utique linguae nōn concesserim quamvīs capsīs Cicerō dicat compositum esse ex cāpe sī  vīs et inveniantur quī Lupercālia aequē trīs partēs ōrātiōnis esse contendant quasi luere per caprum nam Sōlitaurīlia jam persuāsum est esse Suovetaurīlia et sānē ita sē habet sacrum quāle apud Homērum quoque est. Sed haec nōn tam ex tribus quam ex particulīs trium coeunt. Cēterum etiam ex praepositiōne et duōbus vocābulīs dūrē vidētur strūxisse Pācuvius Nērēī repandirōstrum incurvicervīcum pecus. Junguntur autem aut ex duōbus Latīnīs integrīs ut superfuī supterfugī quamquam ex integrīs an composita sint quaeritur aut ex integrō et corruptō ut malevolus aut ex corruptō et integrō ut noctivagus aut duōbus corruptīs ut pedisecus aut ex nostrō et peregrīnō ut biclīnium aut contrā ut epitogium et Anticatō aliquandō et ex duōbus peregrīnīs ut epiraedium nam cum sit ēpī praepositiō Graecā raedā Gallicum neque Graecus tamen neque Gallus ūtitur compositō Rōmānī suum ex aliēnō utrōque fēcērunt. Frequenter autem praepositiōnēs quoque cōpulātiō ista corrumpit inde abstulit aufugit āmīsit cum praepositiō sit ab sōlā et coit cum sit praepositiō cōn. Sīc ignāvī et erepublica et similia. Sed rēs tōta magis Graecōs decet nōbīs minus succēdit nec id fierī nātūrā putō sed aliēnīs favēmus ideōque cum KURTAUXĒNĀ mīrātī sīmus incurvicervīcum vix ā rīsū dēfendimus. Propria sunt verba cum id significant in quod prīmō dēnōmināta sunt trālāta cum alium nātūrā intellēctum alium locō praebent. Vsitātis tūtius ūtimur nova nōn sine quōdam perīculō fingimus. Nam sī recepta sunt modicam laudem  adferunt ōrātiōnī repudiāta etiam in jocōs exeunt. Audendum tamen namque ut Cicerō ait etiam quae prīmō dūra vīsa sunt ūsū molliuntur. Sed minimē nōbīs concessa est ONOMATOPOIIA. Quis enim ferat sī quid simile illīs meritō laudātīs LIGCE BIŌS et SIZ OFQALMŌS fingere audeāmus Jam nē bālāre quidem aut hinnīre fortiter dīcerēmus nisi jūdiciō vetustātis nīterentur. Est etiam suā loquentibus observātiō suā scrībentibus. Sermō cōnstat ratiōne vetustāte auctōritāte cōnsuētūdine. Ratiōnem praestat praecipuē analogiā nōnnumquam etymologia. Vetera mājestās quaedam et ut sīc dīxerim religiō commendat. Auctōritās ab ōrātōribus vel historicīs petī solet nam poētās metrī necessitās excūsat nisi sī quandō nihil impediente in utrōque modulātiōne pedum alterum mālunt quālia sunt īmō dē stirpe recīsum et āeriae quō congessēre palumbēs et silice in nūda et similia cum summōrum in ēloquentiā virōrum jūdicium prō ratiōne et vel error honestus est magnōs ducēs sequentibus. Cōnsuētūdō vērō certissima loquendī magistrā ūtendumque plānē sermōne ut nummō cui pūblica fōrma est. Omnia tamen haec exigunt ācre jūdicium analogiā praecipuē quam proximē ex Graecō trānsferentēs in Latīnum prōportiōnem vocāvērunt. Ējus haec vīs est ut id quod dubium est ad aliquid simile dē quō nōn quaeritur referat et incerta certīs probet. Quod efficitur duplicī viā  comparātiōne similium in extrēmīs maximē syllabīs propter quod ea quae sunt ē singulīs negantur dēbēre ratiōnem et dēminūtiōne. Comparātiō in nōminibus aut genus dēprēndit aut dēclīnātiōnem genus ut sī quaerātur fūnis masculīnum sit an fēminīnum simile illī sit pānis dēclīnātiōnem ut sī veniat in dubium hāc domū dīcendum sit an hāc domō et domuum an domōrum similia sint domus anūs manūs. Dēminūtiō genus modo dētegit ut nē ab eōdem exemplō recēdam fūnem masculīnum esse fūniculus ostendit. Eadem in verbīs quoque ratiō comparātiōnis ut sī quis antīquōs secūtus fervēre brevī mediā syllabā dīcat dēprēndātur vitiōsē loquī quod omnia quae ē et ō litterīs fatendī modo terminantur eādem sī in īnfīnītīs ē litteram mediā syllabā accēpērunt utique prōductam habent prandeō pendeō spondeō prandēre pendēre spondēre at quae ō sōlam habent dummodo per eandem litteram in īnfīnītō exeant brevia fīunt lēgō dīcō currō legere dīcere currere etiamsī est apud Lūcīlium fervit aqua et fervet fervit nunc fervet ad annum. Sed pāce dīcere hominis ērudītissimī liceat sī fervit putat illī simile currit et legit fervō dīcet ut lēgō et currō quod nōbīs inaudītum est. Sed nōn est haec vēra comparātiō nam fervit est illī simile servit. Quam prōportiōnem sequentī dīcere necesse est feruīre ut servīre. Prīma quoque aliquandō positiō ex oblīquīs invenītur ut memoriā repetō convictōs ā mē quī reprēnderant quod hōc verbō ūsus essem pepigī nam id quidem dīxisse summōs auctōrēs cōnfitēbantur ratiōnem tamen negābant permittere quia prīma  positiō pacīscor cum habēret nātūram patiendī faceret tempore praeteritō pactus sum. Nōs praeter auctōritātem ōrātōrum atque historicōrum analogiā quoque dictum tuēbāmur. Nam cum legerēmus in XIĪ tabulīs nī ita pagunt inveniēbāmus simile huic cadunt inde prīma positiō etiamsī vetustāte exolēverat appārēbat pāgō ut cadō unde nōn erat dubium sīc pepigī nōs dīcere ut cecidī. Sed meminerīmus nōn per omnia dūcī analogiae posse ratiōnem cum et sibi ipsa plūrimīs in locīs repugnet. Quaedam sine dubiō cōnantur ērudītī dēfendere ut cum dēprēnsum est lepus et lupus similia positiōne quantum cāsibus numerīsque dissentiant ita respondent nōn esse pariā quia lepus epicoenon sit lupus masculīnum quamquam Varrō in eō librō quō initia Rōmānae urbis ēnārrat lupum fēminam dīcit Ennium Pictōremque Fabium secūtus. Illī autem īdem cum interrogantur cūr aper aprī et pater patris faciat illud nōmen positum hoc ad aliquid esse contendunt. Praetereā quoniam utrumque ā Graecō ductum sit ad eam ratiōnem recurrunt ut PATRŌS patris KAPROU aprī faciat. Illa tamen quōmodo effugient ut nōn quamvīs fēminīnā singulārī nōminātīvō us litterīs fīnītā numquam genetīvō cāsū ris syllabā terminentur faciat tamen Venus Veneris Item cum es litterīs fīnītā per variōs exeant genetīvōs numquam tamen eadem rīs syllabā terminātōs Cerēs cōgat dīcī Cereris Quid vērō quae tōta positiōnis ējusdem in dīversōs flexūs eunt cum Albā faciat Albānōs et Albēnsīs volō voluī et volāvī Nam praeteritō quidem tempore variē fōrmārī verba prīma persona ō littera termināta ipsa analogia cōnfitētur sī quidem facit cadō cecidī spondēō  spopondī pingō pīnxī lēgō legī pōnō posuī frangō frēgī laudō laudāvī. Nōn enim cum prīmum fingerentur hominēs Analogiā dēmissā caelō fōrmam loquendī dedit sed inventa est postquam loquēbantur et notātum in sermōne quid quoque modo caderet. Itaque nōn ratiōne nītitur sed exemplō nec lēx est loquendī sed observātiō ut ipsam analogian nūlla rēs alia fēcerit quam cōnsuētūdō. Inhaerent tamen eī quīdam molestissimā dīligentiae perversitāte ut audāciter potius dīcant quam audācter licet omnēs ōrātōrēs aliud sequantur et emicauit nōn ēmicuit et conīre nōn coīre. Hīs permittāmus et audīvisse et scīvisse et tribunalē et faciliter dīcere frūgālis quoque sit apud illōs nōn frūgī nam quō aliō modō fīet frūgālitās Īdēm centum mīlia nummum et fidem deum ostendant duplicēs quoque soloecismōs esse quandō et cāsum mūtant et numerum nesciēbāmus enim ac nōn cōnsuētūdinī et decōrī serviēbāmus sīcut in plūrimīs quae M. Tullius in Ōrātōre dīvīnē ut omnia exequitur. Sed Augustus quoque in epistulīs ad C. Caesarem scrīptīs ēmendat quod is calidum dīcere quam caldum mālit nōn quia id nōn sit Latīnum sed quia sit odiōsum et ut ipse Graecō verbō significāvit PERIERGON. Atquī hanc quīdam ORQOEPEIAN sōlam putant quam ego minimē exclūdō. Quid enim tam necessārium quam rēcta locūtiō Immō inhaerendum eī jūdicō quoad licet diū etiam mūtantibus repugnandum sed abolita atque abrogāta retinēre īnsolentiae cūjusdam est et frīvolae in parvīs jactantiae. Multum enim litterātus quī sine adspīrātiōne et prōducta secunda syllaba salūtārit avēre est enim et calefacere dīxerit  potius quam quod dīcimus et cōnservāvisse hīs adiciat face et dīce et similia. Rēcta est haec via quis negat Sed adjacet et mollior et magis trita. Ego tamen nōn aliō magis angor quam quod oblīquīs cāsibus ductī etiam prīmās sibi positiōnēs nōn invenīre sed mūtāre permittunt ut cum ebur et rōbur ita dicta ac scrīpta summīs auctōribus in ō litteram secundae syllabae trānsferunt quia sit rōboris et eboris sulpur autem et guttur u litteram in genetīvō servent ideōque jecur etiam et femur contrōversiam fēcērunt. Quod nōn minus est licentiōsum quam sī sulpurī et gutturī subicerent in genetīvō litteram ō mediam quia esset eboris et rōboris sīcut Antōnius Gnīphō quī rōbur quidem et ebur atque etiam marmur fatētur esse vērum fierī vult ex hīs ebūra robura marmura. Quodsī animadverterent litterārum adfīnitātem scīrent sīc ab eō quod est rōbur rōboris fierī quō modo ab eō quod est mīles līmes mīlitis līmitis jūdex vindex jūdicis vindicis et quae suprā jam attigī. Quid vērō quod ut dīcēbam similēs positiōnēs in longē dīversās figūrās per oblīquōs cāsūs exeunt ut virgō Jūnō fūsus lūsus cuspis puppis et mīlle alia cum illud etiam accidat ut quaedam plūrāliter nōn dicantur quaedam contrā singulārī numerō quaedam cāsibus careant quaedam ā prīmīs statim positiōnibus tōtā mūtentur ut Juppiter Quod verbīs etiam accidit ut illī ferō cūjus praeteritum perfectum et ulterius nōn invenītur. Nec plūrimum refert nūlla haec an praedūra sint. Nam quid prōgeniēs genetīvō singulārī quid plūrālī spēs faciet Quō modo autem quīre et urgēre vel in praeterita patiendī modo vel in participia trānsībunt Quid dē aliīs dicam cum  senātūs senātuī senāti an senātūs faciat incertum sit Quārē mihi nōn invenustē dīcī vidētur aliud esse Latīnē aliud grammaticē loquī. Ac dē analogiā nimium. Etymologia quae verbōrum orīginem inquīrit ā Cicerōne dicta est notātiō quia nōmen ējus apud Aristotelen invenītur SUMBOLON quod est nota. Nam verbum ex verbō ductum id est vēriloquium ipse Cicerō quī fīnxit reformīdat. Sunt quī vim potius intuitī orīginātiōnem vocent. Haec habet aliquandō ūsum necessārium quotiēns interpretātiōne rēs dē quā quaeritur eget ut cum M. Caelius sē esse hominem frūgī vult probāre nōn quia abstinēns sit nam id nē mentīrī quidem poterat sed quia ūtilis multīs id est frūctuōsus unde sit ducta frūgālitās. Ideōque in dēfīnītiōnibus adsignātur etymologiae locus. Nōnnumquam etiam barbara ab ēmendātīs cōnātur discernere ut cum Triquetram dīcī Siciliam an Triquedram merīdiem an medidiem oporteat quaeritur aliquandō cōnsuētūdinī servit. Continet autem in sē multam ērudītiōnem sīve ex Graecīs orta tractēmus quae sunt plūrima praecipuēque Aeolicā ratiōne cui est sermō noster simillimus dēclīnāta sīve ex historiārum veterum nōtitia nōmina hominum locōrum gentium urbium requīrāmus unde Brūtī Pūblicolae Pȳthicī cūr Latium Ītalia Beneventum quae Capitōlium et collem Quirīnālem et Argīlētum appellandī ratiō Jam illa minōrā in quibus maximē studiōsī ējus reī fatīgantur quī verba paulum dēclīnāta variē et multipliciter ad vēritātem redūcunt aut correptīs aut porrēctīs aut adjectīs aut dētractīs aut permūtātīs litterīs syllabīsve. Inde prāvīs  ingeniīs ad foedissimā usque lūdibria lābuntur. Sit enim cōnsul ā cōnsulendō vel ā jūdicandō nam et hoc cōnsulere veterēs vocāvērunt unde adhūc remanet illud rogat bonī cōnsulās id est bonum jūdicēs senātuī dederit nōmen aetās nam īdem patrēs sunt et rēx rēctor et alia plūrima indubitāta nec abnuerim tēgulae rēgulaeque et similium hīs ratiōnem jam sit et classis ā calandō et lepus leuipēs et vulpēs uolipēs etiamne ā contrāriīs aliquā sinēmus trahī ut lūcus quia umbra opācus parum lūceat et lūdus quia sit longissimē ā lūsū et Dītis quia minimē dīves Etiamne hominem appellārī quia sit humō nātus quasi vērō nōn omnibus animālibus eadem orīgō aut illī prīmī mortālēs ante nōmen imposuerint terrae quam sibi et verba ab aere verberātō Pergāmus sīc perveniēmus eō usque ut stēlla lūminis stilla crēdātur cūjus etymologiae auctōrem clārum sānē in litterīs nōminārī in eā parte quā ā mē reprēnditur inhūmānum est. Quī vērō tālia librīs complexī sunt nōmina sua ipsī īnscrīpsērunt ingeniōsēque vīsus est Gāvius caelibēs dīcere velutī caelitēs quod onere gravissimō vacent idque Graecō argūmentō jūvit HIQEOUS enim eadem dē causā dīcī adfirmat. Nec eī cēdit Modestus inventiōne nam quia Caelō Sāturnus genitālia abscīderit hōc nōmine appellātōs quī uxōre careant ait Aelius pītuītam quia petat vītam. Sed cui nōn post Varrōnem sit venia Quī agrum quia in eō agātur aliquid et gragulōs quia gregātim volent dictōs volvit persuādēre Cicerōnī ad eum enim scrībit cum alterum ex Graecō sit manifēstum dūcī alterum ex vōcibus avium. Sed hoc tantī fuit vertere ut merula  quia sōla volat quasi merā volāns nōminārētur. Quīdam nōn dubitārunt etymologiae subicere omnem nōminis causam ut ex habitū quem ad modum dīxī Longōs et Rūfōs ex sonō stertere murmurāre etiam dērīvāta ut ā vēlōcitāte dīcitur vēlōx et compositā plēraque hīs similia quae sine dubiō aliunde orīginem dūcunt sed artē nōn egent cūjus in hōc opere nōn est ūsus nisi in dubiīs. Verba ā vetustāte repetītā nōn sōlum magnōs adsertōrēs habent sed etiam adferunt ōrātiōnī mājestātem aliquam nōn sine dēlectātiōne nam et auctōritātem antīquitātis habent et quia intermissa sunt grātiam novitātī similem parant. Sed opus est modo ut neque crēbra sint haec nec manifēsta quia nihil est odiōsius adfectātiōne nec utique ab ultimīs et jam oblitterātīs repetīta temporibus quālia sunt topper et antegēriō et exanclāre et prōsāpia et Saliōrum carmina vix sacerdōtibus suīs satis intellēcta. Sed illa mūtārī vetat religiō et cōnsecrātīs ūtendum est ōrātiō vērō cūjus summa virtūs est perspicuitās quam sit vitiōsa sī egeat interprete Ergō ut novōrum optima erunt maximē vetera ita veterum maximē nova. Similis circā auctōritātem ratiō. Nam etiamsī potest vidērī nihil peccāre quī ūtitur iīs verbīs quae summī auctōrēs trādidērunt multum tamen refert nōn sōlum quid dīxerint sed etiam quid persuāserint. Neque enim tuburchinābundum et lurchinābundum jam in nōbīs quisquam ferat licet Catō sit auctor nec hōs lōdīcēs quamquam id Polliōnī placet nec gladiola atquī Messāla dīxit nec parricidātum quod  in Caeliō vix tolerābile vidētur nec collōs mihi Calvus persuāserit quae nec ipsī jam dīcerent. Superest igitur cōnsuētūdō nam fuerit paene rīdiculum mālle sermōnem quō locūtī sint hominēs quam quō loquantur. Et sānē quid est aliud vetus sermō quam vetus loquendī cōnsuētūdō Sed huic ipsī necessārium est jūdicium cōnstituendumque in prīmīs id ipsum quid sit quod cōnsuētūdinem vocēmus. Quae sī ex eō quod plūrēs faciunt nōmen accipiat perīculōsissimum dabit praeceptum nōn ōrātiōnī modo sed quod mājus est vītae unde enim tantum bonī ut plūribus quae rēcta sunt placeant Igitur ut vellī et comam in gradūs frangere et in balneīs perpōtāre quamlibet haec invāserint cīvitātem nōn erit cōnsuētūdō quia nihil hōrum cāret reprensīōne at lavāmur et tondēmur et convīvimus ex cōnsuētūdine sīc in loquendō nōn sī quid vitiōsē multīs īnsēderit prō rēgulā sermōnis accipiendum erit. Nam ut trānseam quem ad modum vulgō imperītī loquantur tōta saepe theātra et omnem circī turbam exclāmāsse barbarē scīmus. Ergō cōnsuētūdinem sermōnis vocābō cōnsēnsum ērudītōrum sīcut vīvendī cōnsēnsum bonōrum. Nunc quoniam dīximus quae sit loquendī rēgula dīcendum quae scrībentibus cūstōdienda quod Graecī orthographian vocant nōs rēctē scrībendī scientiam nōminēmus. Cūjus ars nōn in hōc posita est ut nōverimus quibus quaeque syllaba litterīs cōnstet nam id quidem īnfrā grammaticī officium est sed tōtam ut mea fert opīniō subtīlitātem in dubiīs habet ut longīs syllabīs omnibus adpōnere apicem ineptissimum est quia plūrimae nātūra ipsa verbī quod scrībitur patent sed interim necessārium cum eādem litterā alium atque alium intellēctum prout correpta vel prōducta est facit ut malus arborem significet an hominem nōn bonum apice distinguitur palūs aliud priōre syllabā longā  aliud sequentī significat et cum eādem litterā nōminātīvō cāsū brevis ablātīvō longa est utrum sequāmur plērumque hāc nōta monendī sumus. Similiter putāvērunt illa quoque servanda discrīmina ut ex praepositiōnem sī verbum sequerētur spectō adjecta secundae syllabae s littera sī pectō remōtā scrīberēmus. Illa quoque servāta est ā multīs differentiā ut ad cum esset praepositiō d litteram cum autem conjūnctiō t acciperet itemque cum sī tempus significāret per quom sī comitem per c ac duās sequentis scrīberētur. Frīgidiōra hīs alia ut quidquid c quārtam habēret nē interrogāre bis vidērēmur et quotīdiē nōn cotīdiē ut sit quot diēbus vērum haec jam etiam inter ipsās ineptiās ēvānuērunt. Quaerī solet in scrībendō praepositiōnēs sonum quem jūnctae efficiunt an quem sēparātae observāre conveniat ut cum dīcō optinuit secundam enim b litteram ratiō poscit aurēs magis audiunt p et immūnīs illud enim quod vēritās exigit sequentis syllabae sonō vīctum m geminā commūtātur. Est et in dīvidendīs verbīs observātiō mediam litteram cōnsonantem priōrī an sequentī syllabae adjungās. Haruspex enim quia pars ējus posterior ā spectandō est s litteram tertiae dabit abstēmius quia ex abstinentiā tēmētī composita vōx est prīmae relinquet. Nam k quidem in nūllīs verbīs ūtendum putō nisi quae significat etiam ut sōla pōnātur. Hoc eō nōn omīsī quod quīdam eam quotiēns ā sequātur necessāriam crēdunt cum sit c littera quae ad omnis vōcālis vim suam perferat. Vērum orthographia quoque cōnsuētūdinī servit ideōque saepe mūtātā est. Nam illa vetustissima trānseō tempora quibus et pauciōrēs litterae nec similēs hīs nostrīs eārum  fōrmae fuērunt et vīs quoque dīversa sīcut apud Graecōs ō litterae quae interim longa ac brevis ut apud nōs interim prō syllabā quam nōmine suō exprimit posita est ut ā Latīnīs veteribus d plūrimīs in verbīs ultimam adjectam quod manifēstum est etiam ex columnā rōstrātā quae est Duīliō in forō positā interim g quoque ut in pulvīnārī Solīs quī colitur juxtā aedem Quirīnī uesperug quod vesperūginem accipimus. Dē mūtātiōne etiam litterārum dē quā suprā dīxī nihil repetere hīc necesse est fortasse enim sīcut scrībēbant etiam loquēbantur. Sēmivocālis gemināre diū nōn fuit ūsitātissimī mōris atque ē contrāriō usque ad Accium et ultrā porrēctās syllabās geminīs ut dīxī vōcālibus scrīpsērunt. Diūtius dūrāvit ut ē et ī jungendīs eādem ratiōne quā Graecī EĪ ūterentur ea cāsibus numerīsque discrēta est ut Lūcīlius praecipit jam puēreī vēnēre ē postrēmum facitō atque ī ut puerī plūrēs fīant ac deinceps idem mendācī fūrīque addēs ē cum dare fūrī jusserīs. Quod quidem cum supervacuum est quia ī tam longae quam brevis nātūram habet tum incommodum aliquandō nam in iīs quae proximam ab ultimā litteram ē habēbunt et ī longā terminābuntur illam ratiōnem sequentēs ūtēmur ē geminā quālia sunt haec aureī argenteī et hīs similia idque iīs praecipuē quī ad lēctiōnem īnstituentur etiam impedīmentō erit sīcut in Graecīs accidit adjectiōne ī litterae  quam nōn sōlum datīvīs cāsibus in parte ultimā adscrībunt sed quibusdam etiam interpōnunt ut in LHISTHĪ quia etymologiā ex dīvīsiōne in trīs syllabās facta dēsīderet eam litteram. Aē syllabam cūjus secundam nunc ē litteram pōnimus variē per ā et ī efferēbant quīdam semper ut Graecī quīdam singulāriter tantum cum in dativum vel genetīvum cāsum incīdissent unde pictāī vestis et aquāī Vergilius amantissimus vetustātis carminibus īnseruit. In īsdem plūrālī numerō ē ūtēbantur hī Sullae Galbae. Est in hāc quoque parte Lūcīlī praeceptum quod quia plūribus explicātur versibus sī quis parum crēdet apud ipsum in nōnō requīrat. Quid quod Cicerōnis temporibus paulumque īnfrā ferē quotiēns s litterā mediā vōcālium longārum vel subjecta longīs esset geminābātur ut caussae cassūs diuissiones Quō modō et ipsum et Vergilium quoque scrīpsisse manūs eōrum docent. Atquī paulum superiōrēs etiam illud quod nōs gemina dīcimus jussī ūna dīxērunt. Jam optimus maximus ut mediam ī litteram quae veteribus ū fuerat acciperent C. prīmum Caesaris īnscrīptiōne trāditur factum. Here nunc ē litterā termināmus at veterum cōmicōrum adhūc lībrīs inveniō heri ad mē venit quod īdem in epistulīs Augustī quās suā manū scrīpsit aut ēmendāvit dēprēnditur. Quid nōn Catō Cēnsōrius dīcam et faciam dicae et fāciae scrīpsit eundemque in cēterīs quae similiter  cadunt modum tenuit Quod et ex veteribus ējus librīs manifēstum est et ā Messālā in librō dē s littera positum. Sībe et quasē scrīptum in multōrum librīs est sed an hoc voluerint auctōrēs nesciō T. Līvium ita hīs ūsum ex Pediānō comperī quī et ipse eum sequēbātur. Haec nōs ī litterā fīnīmus. Quid dīcam vorticēs et vorsūs cēteraque ad eundem modum quae prīmus Scīpiō Āfricānus in ē litteram secundam vertisse dīcitur Nostrī praeceptōrēs servum cervumque ū et ō litterīs scrīpsērunt quia subjecta sibi vōcālīs in ūnum sonum coalēscere et cōnfundī nequīret nunc ū geminā scrībuntur eā ratiōne quam reddidī neutrō sānē modo vōx quam sentīmus efficitur nec inūtiliter Claudius Aeolicam illam ad hōs ūsus litteram adjēcerat. Illud nunc melius quod cui tribus quās praeposuī litterīs ēnotāmus in quō puerīs nōbīs ad pinguem sānē sonum qū et oi ūtēbantur tantum ut ab illō quī distinguerētur. Quid quae scrībuntur aliter quam ēnūntiantur Nam et Gāius C littera significātur quae inversa mulierem dēclārat quia tam Gāiās esse vocitātās quam Gāiōs etiam ex nūptiālibus sacrīs appāret nec Gnaeus eam litteram in praenōminis nota accipit quā sonat et columnam et cōnsulēs exēmpta n litterā legimus et Subūra cum tribus litterīs notātur C tertiam ostendit. Multa sunt generis hūjus sed haec quoque vereor nē modum tam parvae quaestiōnis excesserint. Jūdicium autem suum grammaticus interpōnat hīs omnibus nam hoc valēre plūrimum dēbet. Ego nisi quod cōnsuētūdō optinuerit sīc scrībendum quidque jūdicō quōmodo sonat. Hic enim est ūsus litterārum ut cūstōdiant vōcēs et  velut dēpositum reddant legentibus. Itaque id exprimere dēbent quod dictūrī sumus. Hae ferē sunt ēmendātē loquendī scrībendīque partēs duās reliquās significanter ōrnātēque dīcendī nōn equidem grammaticīs auferō sed cum mihi officia rhētoris supersint mājōrī operī reservō. Redit autem illa cōgitātiō quōsdam fore quī haec quae dīximus parva nimium et impedīmenta quoque mājus aliquid agentibus pūtent nec ipse ad extrēmam usque ānxietātem et ineptās cavillātiōnēs dēscendendum atque hīs ingenia concidī et comminuī crēdō. Sed nihil ex grammaticē nocuerit nisi quod supervacuum est. An ideō minor est M. Tullius ōrātor quod īdem artis hūjus dīligentissimus fuit et in fīliō ut epistulīs appāret rēctē loquendī asper quoque exāctor Aut vim C. Caesaris frēgērunt ēditī dē analogiā librī Aut ideō minus Messāla nitidus quia quōsdam tōtōs libellōs nōn verbīs modo singulīs sed etiam litterīs dēdit Nōn obstant hae disciplīnae per illās euntibus sed circā illās haerentibus. Superest lēctiō in quā puer ut sciat ubi suspendere spīritum dēbeat quō locō versum distinguere ubi clūdātur sēnsus unde incipiat quandō attollenda vel summittenda sit vōx quid quoque flexū quid lentius celerius concitātius lēnius dīcendum dēmōnstrārī nisi in opere ipsō nōn potest. Vnum est igitur quod in hāc parte praecipiam ut omnia ista facere possit intellegat. Sit autem in prīmīs lēctiō virīlis et cum sānctitāte quādam gravis et nōn quidem prōrsae similis quia et carmen est et sē poētae canere testantur nōn tamen in canticum dissolūta nec plasmātē ut nunc ā plērīsque fit effēmināta dē quō genere optimē C. Caesarem praetextātum adhūc accēpimus dīxisse sī cantās male cantās sī legis cantās. Nec prosōpopoeiās ut quibusdam placet  ad cōmicum mōrem prōnūntiārī velim esse tamen flexum quendam quō distinguantur ab iīs in quibus poētā persōnā suā ūtētur. Cēterā admonitiōne magnā egent in prīmīs ut tenerae mentēs tractūraeque altius quidquid rudibus et omnium ignārīs īnsēderit nōn modo quae diserta sed vel magis quae honesta sunt discant. Ideōque optimē īnstitūtum est ut ab Homērō atque Vergiliō lēctiō inciperet quamquam ad intellegendās eōrum virtūtēs firmiōre jūdiciō opus est sed huic reī superest tempus neque enim semel lēgentur. Interim et sublīmitāte hērōī carminis animus adsurgat et ex magnitūdine rērum spīritum dūcat et optimīs inbuātur. Vtīlēs tragoediae alunt et lyricī sī tamen in iīs nōn auctōrēs modo sed etiam partēs operis ēlēgerīs nam et Graecī licenter multa et Horātium nōlim in quibusdam interpretārī. Elegīa vērō utique quā amat et hendecasyllabī quī sunt commata sōtadēōrum nam dē sōtadēīs nē praecipiendum quidem est āmoveantur sī fierī potest sī minus certē ad firmius aetātis rōbur reserventur. Cōmoediae quae plūrimum cōnferre ad ēloquentiam potest cum per omnīs et persōnās et adfectus eat quem ūsum in puerīs putem paulō post suō locō dīcam nam cum mōrēs in tūtō fuerint inter praecipua legenda erit. Dē Menandrō loquor nec tamen exclūserim aliōs nam Latīnī quoque auctōrēs adferent ūtilitātis aliquid sed puerīs quae maximē ingenium alant atque animum augeant praelegenda cēterīs quae ad ērudītiōnem modo pertinent longa aetās spatium dabit. Multum autem veterēs etiam Latīnī cōnferunt quamquam plērīque plūs ingeniō quam arte valuērunt in prīmīs cōpiam verbōrum quōrum in tragoediīs gravitās in cōmoediīs ēlegantiā et quīdam velut atticismōs invenīrī potest. Oeconomia quoque in iīs dīligentior quam in  plērīsque novōrum erit quī omnium operum sōlam virtūtem sententiās putāvērunt. Sānctitās certē et ut sīc dicam virīlitās ab iīs petenda est quandō nōs in omnia dēliciārum vitia dīcendī quoque ratiōne dēflūximus. Dēnique crēdāmus summīs ōrātōribus quī veterum poēmata vel ad fidem causārum vel ad ōrnāmentum ēloquentiae adsūmunt. Nam praecipuē quidem apud Cicerōnem frequenter tamen apud Asinium etiam et cēterōs quī sunt proximī vidēmus Ennī Accī Pācuvī Lūcīlī Terentī Caecilī et aliōrum īnserī versus summā nōn ērudītiōnis modo grātiā sed etiam jūcunditātis cum poēticīs voluptātibus aurēs ā forēnsī asperitāte respīrant. Quibus accēdit nōn mediocris ūtilitās cum sententiīs eōrum velut quibusdam testimōniīs quae prōposuēre cōnfirment. Vērum priōra illa ad puerōs magis haec sequentia ad rōbustiōrēs pertinēbunt cum grammaticēs amor et ūsus lēctiōnis nōn scholārum temporibus sed vītae spatiō terminentur. In praelegendō grammaticus et illa quidem minōra praestāre dēbēbit ut partēs ōrātiōnis reddī sibi solūtō versū dēsīderet et pedum proprietātēs quae adeō dēbent esse notae in carminibus ut etiam in ōrātōriā compositiōne dēsidērentur. Dēprēndat quae barbara quae inpropria quae contrā lēgem loquendī sint posita nōn ut ex hīs utique improbentur poētae quibus quia plērumque servīre metrō cōguntur adeō ignōscitur ut vitia ipsa aliīs in carmine appellātiōnibus nōminentur metaplasmus enim et schematismus et schēmata ut dīxī vocāmus et laudem virtūtis necessitātī damus sed ut commoneat artificiālium et memoriam agitet. Id quoque inter prīma rudīmenta nōn inūtile dēmōnstrāre quot quaeque verba modīs intellegenda sint. Circā glossēmata etiam id est vōcēs minus ūsitātās nōn ultima ējus professiōnis dīligentia est. Enimvērō jam mājōre cūrā doceat  tropōs omnēs quibus praecipuē nōn poēma modo sed etiam ōrātiō ōrnātur schēmata utraque id est figūrās quaeque lexeos quaeque dianoēās vocantur quōrum ego sīcut tropōrum tractātum in eum locum differō quō mihi dē ōrnātū ōrātiōnis dīcendum erit. Praecipuē vērō illa īnfīgat animīs quae in oeconomiā virtūs quae in decōre rērum quid personae cuique convēnerit quid in sēnsibus laudandum quid in verbīs ubi cōpiā probābilis ubi modus. Hīs accēdet ēnārrātiō historiārum dīligēns quidem illa nōn tamen usque ad supervacuum labōrem occupāta nam receptās aut certē clārīs auctōribus memorātās exposuisse satis est. Persequī quidem quid quis umquam vel contemptissimōrum hominum dīxerit aut nimiae miseriae aut inānis jactantiae est et dētinet atque obruit ingenia melius aliīs vacātūra. Nam quī omnīs etiam indignās lēctiōne scidās excutit anīlibus quoque fābulīs accommodāre operam potest atquī plēnī sunt ējus modī impedīmentīs grammaticōrum commentāriī vix ipsīs quī composuērunt satis nōtī. Nam Didymō quō nēmō plūra scrīpsit accidisse compertum est ut cum historiae cuidam tamquam vānae repugnāret ipsīus prōferrētur liber quī eam continēbat. Quod ēvēnit praecipuē in fābulōsīs usque ad dērīdicula quaedam quaedam etiam pudenda unde improbissimō cuique plēraque fingendī licentia est adeō ut dē lībrīs tōtīs et auctōribus ut succurrit mentiantur tūtō quia invenīrī quī numquam fuēre nōn possunt nam in nōtiōribus frequentissimē dēprēnduntur ā cūriōsīs. Ex quō mihi inter virtūtēs grammaticī habēbitur aliquā nescīre. Et fīnītae quidem sunt partēs duae quās haec professiō pollicētur id est ratiō loquendī et ēnārrātiō auctōrum quārum illam methodicēn hanc historicēn vocant. Adiciāmus tamen eōrum cūrae quaedam dīcendī prīmōrdia quibus  aetātis nōndum rhētorem capientīs īnstituant. Igitur Aesōpī fābellās quae fābulīs nūtrīculārum proximē succēdunt nārrāre sermōne pūrō et nihil sē suprā modum extollente deinde eandem gracilitātem stilō exigere condiscant versus prīmō solvere mox mūtātīs verbīs interpretārī tum paraphrasī audācius vertere quā et breviāre quaedam et exōrnāre salvō modō poētae sēnsū permittitur. Quod opus etiam cōnsummātīs professōribus difficile quī commodē tractāverit cuicumque discendō sufficiet. Sententiae quoque et chrīae et aetiologiae subjectīs dictōrum ratiōnibus apud grammaticōs scrībantur quia initium ex lēctiōne dūcunt quōrum omnium similis est ratiō fōrma dīversa quia sententia ūniversālis est vōx aetiologiā personīs continētur. Chrīārum plūra genera trāduntur ūnum simile sententiae quod est positum in vōce simplicī dīxit ille aut dīcere solēbat alterum quod est in respondendō interrogātus ille vel cum hōc eī dictum esset respondit tertium huic nōn dissimile cum quis dīxisset aliquid vel fēcisset. Etiam in ipsōrum factīs esse chrīan putant ut Cratēs cum indoctum puerum vīdisset paedagōgum ējus percussit et aliud paene pār eī quod tamen eōdem nōmine appellāre nōn audent sed dīcunt XREIWDĒS ut Milō quem vitulum adsuēverat ferre taurum ferēbat. In hīs omnibus et dēclīnātiō per eōsdem dūcitur cāsus et tam factōrum quam dictōrum ratiō est. Nārrātiunculās ā poētīs celebrātās nōtitiae causā nōn ēloquentiae tractandās putō. Cētera mājōris operis ac spīritūs Latīnī rhētorēs relinquendō necessāria grammaticīs fēcērunt Graecī magis operum suōrum et onera et modum nōrunt. Haec dē grammaticē quam brevissimē potuī nōn ut omnia dīcerem sectātus quod īnfīnītum erat sed ut maximē  necessāria. Nunc dē cēterīs artibus quibus īnstituendōs priusquam rhētorī trādantur puerōs exīstimō strictim subjungam ut efficiātur orbis ille doctrīnae quem Graecī encyclion paedīan vocant. Nam īsdem ferē annīs aliārum quoque disciplīnārum studia ingredienda sunt quae quia et ipsae artēs sunt et esse perfectae sine ōrandī scientiā possunt nec rūrsus ad efficiendum ōrātōrem satis valent sōlae an sint huic operī necessāriae quaeritur. Nam quid inquiunt ad agendam causam dīcendamve sententiam pertinet scīre quem ad modum in data līnea cōnstituī triangula aequīs lateribus possint Aut quō melius vel dēfendet reum vel reget cōnsilia quī citharae sonōs nōminibus et spatiīs distīnxerit Ēnumerent etiam fortasse multōs quamlibet ūtilēs forō quī neque geōmetrēn audierint nec mūsicōs nisi hāc commūnī voluptāte aurium intellegant. Quibus ego prīmum hoc respondeō quod M. Cicerō scrīptō ad Brūtum librō frequentius testātur nōn eum ā nōbīs īnstituī ōrātōrem quī sit aut fuerit sed imāginem quandam concēpisse nōs animō perfectī illīus et nūllā parte cessantīs. Nam et sapientem fōrmantēs eum quī sit futūrus cōnsummātus undique et ut dīcunt mortālis quīdam deus nōn modo cognitiōne caelestium vel mortālium putant īnstruendum sed per quaedam parva sānē sī ipsa dēmum aestimēs dūcunt sīcut exquīsītās interim ambiguitātēs nōn quia KERATINAĪ aut KROKODILINAĪ possint facere sapientem sed quia illum nē in minimīs quidem oporteat fallī. Similiter ōrātōrem quī dēbet esse sapiēns nōn geōmetrēs faciet aut mūsicus quaeque hīs alia subjungam sed hae quoque artēs ut sit cōnsummātus juvābunt  nisi forte antidotus quidem atque alia quae oculīs aut vulneribus medentur ex multīs atque interim contrāriīs quoque inter sē effectibus compōnī vidēmus quōrum ex dīversīs fit ūna illa mixtūra quae nūllī eārum similis est ex quibus cōnstat sed propriās vīrēs ex omnibus sūmit et mūta animālia mellīs illum inimitābilem hūmānae ratiōnī sapōrem variō flōrum ac sūcōrum genere perficiunt nōs mīrābimur sī ōrātiō quā nihil praestantius hominī dēdit prōvidentia plūribus artibus egeat quae etiam cum sē nōn ostendunt in dīcendō nec prōferunt vim tamen occultam suggerunt et tacitae quoque sentiuntur. Fuit aliquis sine iīs disertus. Sed ego ōrātōrem volō. Nōn multum adiciunt. Sed aequē nōn erit tōtum cui vel parva dēerunt et optimum quidem hoc esse conveniet cūjus etiamsī in arduō spēs est nōs tamen praecipiāmus omnia ut saltem plūra fīant. Sed cūr dēficiat animus Nātūra enim perfectum ōrātōrem esse nōn prohibet turpiterque dēspērātur quidquid fierī potest. Atque ego vel jūdiciō veterum poteram esse contentus. Nam quis ignōrat mūsicēn ut dē hāc prīmum loquar tantum jam illīs antīquīs temporibus nōn studiī modo vērum etiam venerātiōnis habuisse ut īdem mūsicī et vātēs et sapientēs jūdicārentur mittam aliōs Orpheus et Linus quōrum utrumque dīs genitum alterum vērō quia rudēs quoque atque agrestēs animōs admīrātiōne mulcēret nōn ferās modo sed saxa etiam silvāsque dūxisse posteritātis memoriae trāditum est. Itaque et Tīmāgenēs auctor est omnium in litterīs studiōrum antīquissimam mūsicēn extitisse et testimōniō sunt clārissimī poētae apud quōs inter rēgālia cōn  uiuia laudēs hērōum ac deōrum ad citharam canēbantur. Iopās vērō ille Vergilī nōnne canit errantem lūnam sōlisque labōrēs et cētera Quibus certē palam cōnfirmat auctor ēminentissimus mūsicēn cum dīvīnārum etiam rērum cognitiōne esse conjūnctam. Quod sī datur erit etiam ōrātōrī necessāria sī quidem ut dīximus haec quoque pars quae ab ōrātōribus relicta ā philosophīs est occupāta nostrī operis fuit ac sine omnium tālium scientia nōn potest esse perfecta ēloquentia. Atquī clārōs nōmine sapientiae virōs nēmō dubitāverit studiōsōs mūsicēs fuisse cum Pȳthagorās atque eum secūtī acceptam sine dubiō antīquitus opīniōnem vulgāverint mundum ipsum ratiōne esse compositum quam posteā sit lyra imitāta nec illā modō contentī dissimilium concordia quam vocant harmonian sonum quoque hīs mōtibus dederint. Nam Platō cum in aliīs quibusdam tum praecipuē in Tīmaeō nē intellegī quidem nisi ab iīs quī hanc quoque partem disciplīnae dīligenter percēperint potest. Dē philosophīs loquor quōrum fōns ipse Sōcratēs jam senex īnstituī lyra nōn ērubēscēbat Ducēs maximōs et fidibus et tībiīs cecinisse trāditum exercitūs Lacedaemoniōrum mūsicīs accēnsōs modīs. Quid autem aliud in nostrīs legiōnibus cornua ac tubae faciunt Quōrum concentus quantō est vehementior tantum Rōmāna in bellīs glōria cēterīs praestat. Nōn igitur frūstrā Platō cīvīlī virō quem POLITIKON vocat necessāriam mūsicēn crēdidit et ējus sectae quae aliīs sevērissima aliīs asperrima vidētur prīncipēs in hāc fuēre sententia ut exīstimārent sapientium aliquōs nōnnūllam operam hīs studiīs accommodātūrōs et Lycūrgus dūrissimārum Lacedaemoniīs lēgum auctor mūsicēs disciplīnam probāvit. Atque eam  nātūra ipsa vidētur ad tolerandōs facilius labōrēs velut mūnerī nōbīs dedisse sī quidem et rēmigem cantus hortātur nec sōlum in iīs operibus in quibus plūrium cōnātūs praeeunte aliquā jūcundā vōce cōnspīrat sed etiam singulōrum fatīgātiō quamlibet sē rudī modulātiōne sōlātur. Laudem adhūc dīcere artis pulcherrimae videor nōndum eam tamen ōrātōrī conjungere. Trānseāmus igitur id quoque quod grammaticē quondam ac mūsicē jūnctae fuērunt sī quidem Archȳtās atque Ēvēnus etiam subjectam grammaticēn mūsicae putāvērunt et eōsdem utriusque reī praeceptōrēs fuisse cum Sōphrōn ostendit mīmōrum quidem scrīptor sed quem Platō adeō probāvit ut suppositōs capitī librōs ējus cum morerētur habuisse crēdātur tum Eupolis apud quem Prōdāmus et mūsicēn et litterās docet et Maricās quī est Hyperbolus nihil sē ex mūsicē scīre nisi litterās cōnfitētur. Aristophanēs quoque nōn ūnō librō sīc īnstituī puerōs antīquitus solitōs esse dēmōnstrat et apud Menandrum in Hypobolimaeō senex quī reposcentī fīlium patrī velut ratiōnem inpendiōrum quae in ēducātiōnem contulerit expōnēns psaltīs sē et geōmetrīs multa dīcit dedisse. Vndē etiam ille mōs ut in convīviīs post cēnam circumferrētur lyra cūjus cum sē imperītum Themistoclēs cōnfessus esset ut verbīs Cicerōnis ūtar est habitus indoctior. Sed veterum quoque Rōmānōrum epulīs fidēs ac tībiās adhibēre moris fuit versus quoque Saliōrum habent carmen. Quae cum omnia sint ā Numā rēge īnstitūta faciunt manifēstum nē illīs quidem quī rudēs ac bellicōsī videntur cūram mūsicēs quantam illa recipiēbat aetās dēfuisse. Dēnique in prōverbium usque Graecōrum celebrātum est indoctōs ā Mūsīs atque ā Grātiīs abesse.  Vērum quid ex eā propriē petat futūrus ōrātor disserāmus. Numerōs mūsicē duplicēs habet in vōcibus et in corpore utriusque enim reī aptus quīdam modus dēsīderātur. Vōcis ratiōnem Aristoxenus mūsicus dīvidit in RUQMON et MĒLŌS quōrum alterum modulātiōne alterum canōre ac sonīs cōnstat. Num igitur nōn haec omnia ōrātōrī necessāria Quōrum ūnum ad gestum alterum ad conlocātiōnem verbōrum tertium ad flexūs vōcis quī sunt in agendō quoque plūrimī pertinet nisi forte in carminibus tantum et in canticīs exigitur strūctūra quaedam et inoffēnsa cōpulātiō vōcum in agendō supervacua est aut nōn compositiō et sonus in ōrātiōne quoque variē prō rērum modō adhibētur sīcut in mūsicē. Namque et vōce et modulātiōne grandia ēlātē jūcunda dulciter moderāta lēniter canit tōtāque arte cōnsentit cum eōrum quae dīcuntur adfectibus. Atquī in ōrandō quoque intentiō vōcis remissiō flexūs pertinet ad movendōs audientium adfectūs aliaque et conlocātiōnis et vōcis ut eōdem ūtar verbō modulātiōne concitātiōnem jūdicis alia misericordiam petimus cum etiam organīs quibus sermō exprimī nōn potest adficī animōs in dīversum habitum sentiāmus. Corporis quoque aptus et decēns mōtus quī dīcitur EURUQMIA et est necessārius nec aliunde petī potest in quō pars āctiōnis nōn minima cōnsistit quā dē rē sēpositus nōbīs est locus. Age nōn habēbit in prīmīs cūram vōcis ōrātor Quid tam mūsicēs proprium Sed nē haec quidem praesūmenda pars est ūnō interim contentī sīmus exemplō C. Gracchī praecipuī suōrum temporum ōrātōris cui contiōnantī cōnsistēns post eum mūsicus fistula quam tonarion vocant modōs quibus dēbēret intendī ministrābat haec eī  cūra inter turbidissimās āctiōnēs vel terrentī optimātēs vel jam timentī fuit. Libet propter quōsdam imperītiōrēs etiam crassiōre ut vocant Mūsā dubitātiōnem hūjus ūtilitātis eximere. Nam poētās certē legendōs ōrātōrī futūrō concesserint num igitur hī sine mūsicē Ac sī quis tam caecus animī est ut dē aliīs dubitet illōs certē quī carmina ad lyram composuērunt. Haec diūtius forent dīcenda sī hoc studium velut novum praeciperem. Cum vērō antīquitus usque ā Chīrōne atque Achille ad nostra tempora apud omnīs quī modo lēgitimam disciplīnam nōn sint perōsī dūrāverit nōn est committendum ut illa dubiā faciam dēfēnsiōnis sollicitūdine. Quamvīs autem satis jam ex ipsīs quibus sum modo ūsus exemplīs crēdam esse manifēstum quae mihi et quātenus mūsicē placeat apertius tamen profitendum putō nōn hanc ā mē praecipī quae nunc in scaenīs effēmināta et inpudīcīs modīs frācta nōn ex parte minimā sī quid in nōbīs virīlis rōboris manēbat excidit sed quā laudēs fortium canēbantur quāque ipsī fortēs canēbant nec psaltēria et spadīcās etiam virginibus probīs recūsanda sed cognitiōnem ratiōnis quae ad movendōs lēniendōsque adfectūs plūrimum valet. Nam et Pȳthagorān accēpimus concitātōs ad vim pudīcae domuī adferendam juvenēs jussa mūtāre in spondīum modōs tībīcinā composuisse et Chrȳsippus etiam nūtrīcum illī quae adhibētur īnfantibus adlectātiōnī suum quoddam carmen adsignat. Est etiam nōn inērudītē ad dēclāmandum ficta māteriā in quā pōnitur tībīcen quī sacrificantī Phrygium cecinerat āctō illō in īnsāniam et per praecipitia dēlātō accūsārī quod causa mortis extiterit quae sī dīcī dēbet ab ōrātōre nec dīcī citrā scientiam mūsicēs potest quōmodo nōn  hanc quoque artem necessāriam esse operī nostrō vel inīquē cōnsentient In geōmetriā partem fatentur esse ūtilem tenerīs aetātibus agitārī namque animōs et acuī ingenia et celeritātem percipiendī venīre inde concēdunt sed prōdesse eam nōn ut cēterās artīs cum perceptae sint sed cum discātur exīstimant. Id vulgāris opīniō est nec sine causā summī virī etiam inpēnsam huic scientiae operam dedērunt. Nam cum sit geōmetria dīvīsa in numerōs atque fōrmās numerōrum quidem nōtitia nōn ōrātōrī modo sed cuicumque prīmīs saltem litterīs ērudītō necessāria est. In causīs vērō vel frequentissimē versārī solet in quibus āctor nōn dīcō sī circā summās trepidat sed sī digitōrum saltem incertō aut indecōrō gestū ā computātiōne dissentit jūdicātur indoctus. Illa vērō līneāris ratiō et ipsa quidem cadit frequenter in causās nam dē terminīs mēnsūrīsque sunt lītēs sed habet mājōrem quandam aliam cum arte ōrātōriā cognātiōnem. Jam prīmum ōrdō est geōmetriae necessārius nōnne et ēloquentiae Ex priōribus geōmetria probat īnsequentia et certīs incerta nōnne id in dīcendō facimus Quid illa prōpositārum quaestiōnum conclūsiō nōn ferē tōtā cōnstat syllogismīs Propter quod plūrīs inveniās quī dialecticae similem quam quī rhētoricae fateantur hanc artem. Vērum et ōrātor etiamsī rārō nōn tamen numquam probābit dialecticē. Nam et syllogismīs sī rēs poscet ūtētur et certē enthȳmēmate quī rhētoricus est syllogismus. Dēnique probātiōnum quae sunt potentissimae grammicae apodīxis vulgō dīcuntur quid autem magis ōrātiō quam probātiōnem petit Falsa quoque vērīs similia geōmetria ratiōne dēprēndit. Fit hoc et in numerīs per  quāsdam quās pseudographīās vocant quibus puerī lūdere solēbāmus. Sed alia mājōra sunt. Nam quis nōn ita prōpōnentī crēdat quōrum locōrum extrēmae līneae eandem mēnsūram colligunt eōrum spatium quoque quod iīs līneīs continētur pār sit necesse est At id falsum est nam plūrimum refert cūjus sit fōrmae ille circumitus reprehēnsīque ā geōmetrīs sunt historicī quī magnitūdinem īnsulārum satis significārī nāvigātiōnis ambitū crēdidērunt. Nam ut quaeque fōrma perfectissima ita capācissima est. Ideōque illa circumcurrēns līneā sī efficiet orbem quae fōrma est in plānīs maximē perfecta amplius spatium complectētur quam sī quadrātum paribus ōrīs efficiat rūrsus quadrātā triangulīs triangula ipsa plūs aequīs lateribus quam inaequālibus. Sed alia forsitan obscūriōra nōs facillimum etiam imperītīs sequāmur experīmentum. Jūgerī mēnsūram ducentōs et quadrāgintā longitūdinis pedēs esse dīmidiōque in lātitūdinem patēre nōn ferē quisquam est quī ignōret et quī sit circumitus et quantum campī clūdat colligere expedītum. At centēnī et octōgēnī in quamque partem pedēs idem spatium extrēmitātis sed multō amplius clūsae quattuor līneīs āreae faciunt. Id sī computāre quem piget breviōribus numerīs īdem discat. Nam dēnī in quadram pedēs quadrāgintā per ōram intrā centum erunt. At sī quīnī dēnī per latera quīnī in fronte sint ex illō quod amplectuntur quārtam dēdūcent eōdem circumductū. Sī vērō porrēctī utrimque undeuīcēnī singulīs distent nōn plūrēs intus quadrātōs habēbunt quam per quot longitūdō dūcētur quae circumībit autem līnea ējusdem spatiī erit cūjus ea quae centum continet. Ita quidquid fōrmae quadrātī dētrāxerīs amplitūdinī quoque perībit. Ergō etiam id fierī potest ut mājōre circumitū minor locī amplitūdō cludātur. Haec in plānīs nam in collibus vallibusque etiam imperītō patet plūs sōlī esse quam caelī. Quid quod sē eadem  geōmetria tollit ad ratiōnem usque mundī In quā cum sīderum certōs cōnstitūtōsque cursūs numerīs docet discimus nihil esse inōrdinātum atque fortuitum quod ipsum nōnnumquam pertinēre ad ōrātōrem potest. An vērō cum Periclēs Athēniēnsēs sōlīs obscūrātiōne territōs redditīs ējus reī causīs metū līberāvit aut cum Sulpicius ille Gallus in exercitū L. Paulī dē lūnae dēfectiōne disseruit nē velut prōdigiō dīvīnitus factō mīlitum animī terrērentur nōn vidētur esse ūsus ōrātōris officiō Quod sī Nīciās in Siciliā scīsset nōn eōdem cōnfūsus metū pulcherrimum Athēniēnsium exercitum perdidisset sīcut Diōn cum ad dēstruendam Dionȳsī tyrannidem venit nōn est tālī cāsū dēterritus. Sint extrā licet ūsūs bellicī trānseāmusque quod Archimēdēs ūnus obsidiōnem Syrācūsārum in longius trāxit illud utique jam proprium ad efficiendum quod intendimus plūrimās quaestiōnēs quibus difficilior aliā ratiōne explicātiō est ut dē ratiōne videndī dē sectiōne in īnfīnītum dē celeritāte augenda līneāribus illīs probātiōnibus solvī solēre ut sī est ōrātōrī quod proximus dēmōnstrābit liber dē omnibus rēbus dīcendum nūllō modō sine geōmetriā esse possit ōrātor. Dandum aliquid cōmoedō quoque dum eātenus quā prōnūntiandī scientiam futūrus ōrātor dēsīderat. Nōn enim puerum quem in hōc īnstituimus aut fēmineae vōcis exīlitāte frangī volō aut senīliter tremere. Nec vitia ēbrietātis effingat nec servīlī vernīlitāte inbuātur nec amōris avāritiae metus discat adfectum quae neque ōrātōrī sunt necessāria et mentem praecipuē in aetāte prīmā teneram adhūc et rudem īnficiunt nam frequēns imitātiō trānsit in mōrēs. Nē gestus quidem omnis ac mōtus ā cōmoedīs petendus est. Quamquam enim utrumque eōrum ad quendam modum praestāre  dēbet ōrātor plūrimum tamen aberit ā scaenicō nec vultū nec manū nec excursiōnibus nimius. Nam sī quā in hīs ars est dīcentium ea prīma est nē ars esse videātur. Quod est igitur hūjus doctōris officium In prīmīs vitia sī qua sunt ōrīs ēmendet ut expressa sint verba ut suīs quaeque litterae sonīs ēnūntientur. Quārundam enim vel exīlitāte vel pinguitūdine nimiā labōrāmus quāsdam velut ācriōrēs parum efficimus et aliīs nōn dissimilibus sed quasi hebetiōribus permūtāmus. Quippe et rhō litterae quā Dēmosthenēs quoque labōrāvit labda succēdit quārum vīs est apud nōs quoque et cum c ac similiter g nōn eualuērunt in t ac d molliuntur. Nē illās quidem circā s litteram dēliciās hīc magister feret nec verba in faucibus patiētur audīrī nec ōris inānitāte resonāre nec quod minimē sermōnī pūrō conveniat simplicem vōcis nātūram plēniōre quōdam sonō circumlinīrī quod Graecī catapeplasmenon dīcunt sīc appellātur cantus tībiārum quae praeclūsīs quibus clarēscunt forāminibus rēctō modo exitū graviōrem spīritum reddunt. Cūrābit etiam nē extrēmae syllabae intercīdant ut pār sibi sermō sit ut quotiēns exclāmandum erit lateris cōnātus sit ille nōn capitis ut gestūs ad vōcem vultūs ad gestum accommodētur. Observandum erit etiam ut rēcta sit faciēs dīcentis nē labra dētorqueantur nē inmodicus hiātus rictum distendat nē supīnus vultus nē dējectī in terram oculī nē inclīnāta utrōlibet cervīx. Nam frōns plūribus generibus peccat. Vīdī multōs quōrum supercilia ad singulōs vōcīs cōnātūs adlevārentur aliōrum cōnstricta aliōrum etiam dissidentiā cum alterum in verticem tenderent alterō paene oculus  ipse premerētur. Īnfīnītum autem ut mox dīcēmus in hīs quoque rēbus mōmentum est et nihil potest placēre quod nōn decet. Dēbet etiam docēre cōmoedus quōmodo nārrandum quā sit auctōritāte suādendum quā concitātiōne cōnsurgat īra quī flexus deceat miserātiōnem quod ita optimē faciet sī certōs ex cōmoediīs ēlēgerit locōs et ad hōc maximē idōneōs id est āctiōnibus similēs. Idem autem nōn ad prōnūntiandum modo ūtilissimī vērum ad augendam quoque ēloquentiam maximē accommodātī erunt. Et haec dum īnfirma aetās mājōra nōn capiet cēterum cum legere ōrātiōnēs oportēbit cum virtūtēs eārum jam sentiet tum mihi dīligēns aliquis ac perītus adsistat neque sōlum lēctiōnem fōrmet vērum ēdiscere etiam ēlēcta ex iīs cōgat et ea dīcere stantem clārē et quem ad modum agere oportēbit ut prōtinus prōnūntiātiōnem vōcem memoriam exerceat. Nē illōs quidem reprehendendōs putō quī paulum etiam palaestricīs vacāvērunt. Nōn dē iīs loquor quibus pars vītae in oleō pars in vīnō cōnsūmitur quī corporum cūra mentem obruērunt hōs enim abesse ab eō quem īnstituimus quam longissimē velim sed nōmen est idem iīs ā quibus gestūs mōtūsque fōrmantur ut rēcta sint bracchia nē indoctae rūsticae manūs nē status indecōrus nē quā in prōferendīs pedibus īnscītia nē caput oculīque ab aliā corporis inclīnātiōne dissideant. Nam neque haec esse in parte prōnūntiātiōnis negāverit quisquam neque ipsam prōnūntiātiōnem ab ōrātōre sēcernet et certē quod facere oporteat nōn indignandum est discere cum praesertim haec chīronomia quae est ut nōmine ipsō dēclārātur lēx gestūs et ab illīs temporibus hērōicīs orta sit et ā summīs Graeciae virīs atque ipsō etiam Sōcrate probātā ā Platōne quoque in parte cīvīlium posita virtūtum et ā Chrȳsippō in praeceptīs dē līberōrum  ēducātiōne compositīs nōn omissā. Nam Lacedaemoniōs quidem etiam saltātiōnem quandam tamquam ad bella quoque ūtilem habuisse inter exercitātiōnēs accēpimus. Neque id veteribus Rōmānīs dēdecorī fuit argūmentum est sacerdōtum nōmine ac religiōne dūrāns ad hōc tempus saltātiō et illa in tertiō Cicerōnis dē Ōrātōre librō verba Crassī quibus praecipit ut ōrātor ūtātur laterum inclīnātiōne fortī ac virīlī nōn ā scaenā et histriōnibus sed ab armīs aut etiam ā palaestrā. Cūjus disciplīnae ūsus in nostram usque aetātem sine reprehēnsiōne dēscendit. Ā mē tamen nec ultrā puerīlīs annōs retinēbitur nec in hīs ipsīs diū. Neque enim gestum ōrātōris compōnī ad similitūdinem saltātiōnis volō sed subēsse aliquid ex hāc exercitātiōne puerīlī unde nōs nōn id agentīs fūrtim decor ille discentibus trāditūs prōsequātur. Quaerī solet an etiamsī discendā sint haec eōdem tempore tamen trādī omnia et percipī possint. Negant enim quīdam quia cōnfundātur animus ac fatīgētur tot disciplīnīs in dīversum tendentibus ad quās nec mēns nec corpus nec diēs ipse sufficiat et sī maximē patiātur hoc aetās rōbustior puerīlēs annōs onerārī nōn oporteat. Sed nōn satis perspiciunt quantum nātūra hūmānī ingeniī valeat quae ita est agilis ac vēlōx sīc in omnem partem ut ita dīxerim spectat ut nē possit quidem aliquid agere tantum ūnum in plūra vērō nōn eōdem diē modo sed eōdem temporis mōmentō vim suam intendat. An vērō citharoedī nōn simul et memoriae et sonō vōcis et plūrimīs flexibus serviunt cum interim aliōs nervōs dextrā percurrunt aliōs laeva trahunt continent praebent nē pēs quidem ōtiōsus certam lēgem temporum seruatet haec pariter omnia Quid nōs agendī subitā  necessitāte dēprēnsī nōnne alia dīcimus alia prōvidēmus cum pariter inventiō rērum ēlēctiō verbōrum compositiō gestūs prōnūntiātiō vultūs mōtūs dēsidērentur Quae sī velut sub ūnō cōnātū tam dīversa pārent simul cūr nōn plūribus cūrīs hōrās partiamurcum praesertim reficiat animōs ac reparet varietās ipsa contrāque sit aliquantō difficilius in labōre ūnō persevērāre Ideō et stilus lēctiōne requiēscit et ipsīus lēctiōnis taedium vicibus levātur quamlibet multa ēgerimus quōdam tamen modo recentēs sumus ad id quod incipimus. Quis nōn optundī possit sī per tōtum diem cūjuscumque artis ūnum magistrum ferat Mūtātiōne recreābitur sīcut in cibīs quōrum dīversitāte reficitur stomachus et plūribus minōre fastīdiō alitur. Aut dīcant istī mihi quae sit alia ratiō discendī. Grammaticō sōlī dēserviāmus deinde geōmetrae tantum omittāmus interim quod didicimus mox trānseāmus ad mūsicum excidant priōra Et cum Latīnīs studēbimus litterīs nōn respiciāmus ad Graecās Et ut semel fīniam nihil faciāmus nisi novissimum Cūr nōn īdem suādēmus agricolīs nē arva simul et vīnēta et oleās et arbustum cōlant nē prātīs et pecoribus et hortīs et alveāribus avibusque accommodent cūram Cūr ipsī aliquid forēnsibus negōtiīs aliquid dēsīderiīs amīcōrum aliquid ratiōnibus domesticīs aliquid cūrae corporis nōnnihil voluptātibus cotīdiē damus Quārum nōs ūna rēs quaelibet nihil intermittentīs fatīgāret adeō facilius est multa facere quam diū. Illud quidem minimē verendum est nē labōrem studiōrum puerī difficilius tolerent neque enim ūlla aetās minus fatīgātur. Mīrum sit forsitan sed experīmentīs dēprehendās nam et dociliōra sunt ingenia priusquam obdūruērunt id vel hōc argūmentō patet quod intrā biennium quam verba rēctē fōrmāre potuērunt quamvīs nūllō īnstante omnia ferē  locuntur at novīciīs nostrīs per quot annōs sermō Latīnus repugnat Magis sciās sī quem jam rōbustum īnstituere litterīs coeperīs nōn sine causā dīcī PAIDOMAQĒĪS eōs quī in suā quidque arte optimē faciant et patientior est labōris nātūra puerīs quam juvenibus. Vidēlicet ut corpora īnfantium nec cāsus quō in terram totiēns dēferuntur tam graviter adflīgit nec illa per manūs et genua reptātiō nec post breve tempus continuī lūsūs et tōtīus diēī discursus quia pondus illīs abest nec sē ipsī gravant sīc animī quoque crēdō quia minōre cōnātū moventur nec suō nīsū studiīs īnsistunt sed fōrmandōs sē tantummodo praestant nōn similiter fatīgantur. Praetereā secundum aliam aetātis illīus facilitātem velut simplicius docentīs secuntur nec quae jam ēgerint mētiuntur abest illīs adhūc etiam labōris jūdicium. Porrō ut frequenter expertī sumus minus adficit sēnsūs fatīgātiō quam cōgitātiō. Sed nē temporis quidem umquam plūs erit quia hīs aetātibus omnis in audiendō profectus est. Cum ad stilum sēcēdet cum generābit ipse aliquid atque compōnet tum inchoāre haec studia vel nōn vacābit vel nōn libēbit. Ergō cum grammaticus tōtum diem occupāre nōn possit nec dēbeat nē discentis animum taediō āvertat quibus potius studiīs haec temporum velut subsicīva dōnābimus Nam nec ego cōnsūmī studentem in hīs artibus volō nec modulētur aut mūsicīs notīs cantica excipiat nec utique ad minūtissima usque geōmetriae opera dēscendat nōn cōmoedum in prōnūntiandō nec saltātōrem in gestū faciō. Quae sī omnia exigerem suppeditābat tamen tempus longa est enim quae discit aetās et ego nōn dē tardīs ingeniīs loquor. Dēnique cūr in hīs omnibus quae discenda ōrātōrī futūrō putō ēminuit Platō Quī nōn contentus disciplīnīs quās praestāre poterant  Athēnae nōn Pȳthagorēōrum ad quōs in Ītaliam nāvigāverat Aegyptī quoque sacerdōtēs adiit atque eōrum arcāna perdidicit. Difficultātis patrōcinia praeteximus sēgnitiae neque enim nōbīs operis amor est nec quia sit honesta ac rērum pulcherrima ēloquentia petitur ipsa sed ad vīlem ūsum et sordidum lucrum accingimur. Dīcant sine hīs in forō multī et adquīrant dum sit locuplētior aliquis sordidae mercis negōtiātor et plūs vōcī suae dēbeat praecō. Nē velim quidem lēctōrem darī mihi quid studia referant computātūrum. Quī vērō imāginem ipsam ēloquentiae dīvīna quādam mente concēperit quīque illam ut ait nōn ignōbilis tragicus rēgīnam rērum ōrātiōnem pōnet ante oculōs frūctumque nōn ex stipe advocātiōnum sed ex animō suō et contemplātiōne ac scientiā petet perpetuum illum nec fortūnae subjectum facile persuādēbit sibi ut tempora quae spectāculīs campō tesserīs ōtiōsīs dēnique sermōnibus nē dīcam somnō et convīviōrum morā conteruntur geōmetrae potius ac mūsicō inpendat quantō plūs dēlectātiōnis habitūrus quam ex illīs inērudītīs voluptātibus. Dēdit enim hoc prōvidentia hominibus mūnus ut honesta magis juvārent. Sed nōs haec ipsa dulcēdō longius dūxit. Hāctenus ergō dē studiīs quibus antequam mājōra capiat puer īnstituendus est proximus liber velut novum sūmet exōrdium et ad rhētoris officia trānsībit.  LIBER SECVNDVS Tenuit cōnsuētūdō quae cotīdiē magis invalēscit ut praeceptōribus ēloquentiae Latīnīs quidem semper sed etiam Graecīs interim discipulī sērius quam ratiō postulat trāderentur. Ējus reī duplex causa est quod et rhētorēs utique nostrī suās partīs omīsērunt et grammaticī aliēnās occupāvērunt. Nam et illī dēclāmāre modo et scientiam dēclāmandī ac facultātem trādere officiī suī dūcunt idque intrā dēlīberātīvās jūdiciālīsque māteriās nam cētera ut professiōne suā minōra dēspiciunt et hī nōn satis crēdunt excēpisse quae relicta erant quō nōmine grātia quoque iīs habenda est sed ad prosōpopoeiās usque ad suāsōriās in quibus onus dīcendī vel maximum est inrumpunt. Hinc ergō accidit ut quae alterīus artis prīma erant opera facta sint alterīus novissima et aetās altiōribus jam disciplīnīs dēbita in scholā minōre subsīdat ac rhētoricēn apud grammaticōs exerceat. Ita quod est maximē rīdiculum nōn ante ad dēclāmandī magistrum mittendus vidētur puer quam dēclāmāre sciat. Nōs suum cuique professiōnī modum dēmus et grammaticē quam in Latīnum trānsferentēs litterātūram vocāvērunt fīnēs suōs nōrit praesertim tantum ab hāc appellātiōnis suae paupertāte intrā quam prīmī illī cōnstitēre prōvecta nam tenuīs ā fonte adsūmptīs historicōrum criticōrumque vīribus plēnō jam satis alveō fluit cum praeter ratiōnem rēctē loquendī nōn parum aliōquī cōpiōsam prope omnium maximārum artium scientiam amplexa sit et  rhētoricē cui nōmen vīs ēloquendī dēdit officia sua nōn dētrectet nec occupārī gaudeat pertinentem ad sē labōrem quae dum opere cēdit jam paene possessiōne dēpulsa est. Neque īnfitiābor aliquem ex hīs quī grammaticēn profiteantur eō usque scientiae prōgredī posse ut ad haec quoque trādenda sufficiat. Sed cum id aget rhētoris officiō fungētur nōn suō. Nōs porrō quaerimus quandō iīs quae rhētoricē praecipit percipiendīs puer mātūrus esse videātur in quō quidem nōn id est aestimandum cūjus quisque sit aetātis sed quantum in studiīs jam effēcerit. Et nē diūtius disseram quandō sit rhētorī trādendus sīc optimē fīnīrī crēdō cum poterit. Sed hoc ipsum ex superiōre pendet quaestiōne. Nam sī grammaticēs mūnus usque ad suāsōriās prōrogātur tardius rhētore opus est sī rhētor prīma officia operis suī nōn recūsat ā nārrātiōnibus statim et laudandī vituperandīque opusculīs cūra ējus dēsīderātur. An ignōrāmus antīquīs hoc fuisse ad augendam ēloquentiam genus exercitātiōnis ut thesis dīcerent et commūnēs locōs et cētera citrā complexum rērum persōnārumque quibus vērae fictaeque contrōversiae continentur Ex quō palam est quam turpiter dēserat eam partem rhētoricēs īnstitūtiō quam et prīmam habuit et diū sōlam. Quid autem est ex hīs dē quibus suprā dīxī quod nōn cum in alia quae sunt rhētorum propria tum certē in illud jūdiciāle causae genus incīdat An nōn in forō nārrandum est Quā in parte nesciō an sit vel plūrimum. Nōn laus ac vituperātiō certāminibus illīs frequenter īnseritur Nōn commūnēs locī sīve quī sunt in vitia dērēctī quālēs legimus ā Cicerōne compositōs seu quibus quaestiōnēs generāliter tractantur quālēs sunt ēditī ā Quīntō quoque Hortēnsiō ut sitne parvīs argūmentīs crēdendum et prō testibus et in testēs in mediīs lītium medullīs versantur Arma sunt haec quōdam modo  praeparanda semper ut iīs cum rēs poscet ūtāris. Quae quī pertinēre ad ōrātiōnem nōn putābit is nē statuam quidem inchoārī crēdet cum ējus membra fundentur. Neque hanc ut aliquī putābunt festīnātiōnem meam sīc quisquam calumniētur tamquam eum quī sit rhētorī trāditūs abdūcendum prōtinus ā grammaticīs putem. Dabuntur illīs tum quoque tempora sua neque erit verendum nē bīnīs praeceptōribus onerētur puer. Nōn enim crēscet sed dīvidētur quī sub ūnō miscēbātur labor et erit suī quisque operis magister ūtilior quod adhūc optinent Graecī ā Latīnīs omissum est et fierī vidētur excūsātē quia sunt quī labōrī istī successerint. Ergō cum ad eās in studiīs vīrēs pervēnerit puer ut quae prīma esse praecepta rhētorum dīximus mente cōnsequī possit trādendus ējus artis magistrīs erit. Quōrum in prīmīs īnspicī mōrēs oportēbit quod ego nōn idcircō potissimum in hāc parte tractāre sum adgressūs quia nōn in cēterīs quoque doctōribus īdem hoc exāminandum quam dīligentissimē putem sīcut testātus sum librō priōre sed quod magis necessāriam ējus reī mentiōnem facit aetās ipsa discentium. Nam et adultī ferē puerī ad hōs praeceptōrēs trānsferuntur et apud eōs juvenēs etiam factī persevērant ideōque mājor adhibenda tum cūra est ut et teneriōrēs annōs ab injūriā sānctitās docentis cūstōdiat et ferōciōrēs ā licentiā gravitās dēterreat. Neque vērō sat est summam praestāre abstinentiam nisi disciplīnae sevēritāte convenientium quoque ad sē mōrēs adstrīnxerit. Sūmat igitur ante omnia parentis ergā discipulōs suōs animum ac succēdere sē in eōrum locum ā quibus sibi līberī trādantur exīstimet. Ipse nec habeat vitia nec ferat. Nōn austēritās ējus trīstis nōn dissolūta sit cōmitās nē inde odium hinc contemptus oriātur. Plūrimus eī dē honestō ac bonō sermō sit nam quō saepius monuerit hoc rārius castīgābit minimē īrācundus nec tamen eōrum quae ēmendanda  erunt dissimulātor simplex in docendō patiēns labōris adsiduus potius quam inmodicus. Interrogantibus libenter respondeat nōn interrogantēs percontētur ultrō. In laudandīs discipulōrum dictiōnibus nec malignus nec effūsus quia rēs altera taedium labōris altera sēcūritātem parit. In ēmendandō quae corrigenda erunt nōn acerbus minimēque contumēliōsus nam id quidem multōs ā prōpositō studendī fugat quod quīdam sīc objūrgant quasi ōderint. Ipse aliquid immō multa cotīdiē dīcat quae sēcum audītōrēs referant. Licet enim satis exemplōrum ad imitandum ex lēctiōne suppeditet tamen vīva illa ut dīcitur vōx alit plēnius praecipuēque praeceptōris quem discipulī sī modo rēctē sunt īnstitūtī et amant et verentur. Vix autem dīcī potest quantō libentius imitēmur eōs quibus favēmus. Minimē vērō permittendā puerīs ut fit apud plērōsque adsurgendī exultandīque in laudandō licentia quīn etiam juvenum modicum esse cum audient testimōnium dēbet. Ita fīet ut ex jūdiciō praeceptōris discipulus pendeat atque id sē dīxisse rēctē quod ab eō probābitur crēdat. Illa vērō vitiōsissima quae jam hūmānitās vocātur invicem quāliacumque laudandī cum est indecōra et theātrālis et sevērē īnstitūtīs scholīs aliēna tum studiōrum perniciōsissima hostis supervacua enim videntur cūra ac labor parāta quidquid effūderint laude. Vultum igitur praeceptōris intuērī tam quī audiunt dēbent quam ipse quī dīcit ita enim probanda atque improbanda discernent sīc stilō facultās continget audītiōne jūdicium. At nunc prōnī atque succīnctī ad omnem clausulam nōn exsurgunt modo vērum etiam excurrunt et cum indecōrā exultātiōne conclāmant. Id mūtuum est et ibi dēclāmātiōnis fortūna. Hinc tumor et vāna dē sē persuāsiō usque adeō ut illō condiscipulōrum tumultū īnflātī sī parum ā praeceptōre laudentur ipsī dē illō male sentiant. Sed sē quoque praeceptōrēs intentē ac modestē audīrī velint nōn enim jūdiciō discipulōrum dīcere dēbet magister sed  discipulus magistrī. Quīn sī fierī potest intendendus animus in hōc quoque ut perspiciat quae quisque et quō modo laudet et placēre quae bene dīcet nōn suō magis quam eōrum nōmine dēlectētur quī rēctē jūdicābunt. Puerōs adulēscentibus permixtōs sedēre nōn placet mihi. Nam etiamsī vir tālis quālem esse oportet studiīs mōribusque praepositum modestam habēre potest etiam juventūtem tamen vel īnfirmitās ā rōbustiōribus sēparanda est et cārendum nōn sōlum crīmine turpitūdinis vērum etiam suspīciōne. Haec notanda breviter exīstimāvī. Nam ut absit ab ultimīs vitiīs ipse ac schola nē praecipiendum quidem crēdō. Ac sī quis est quī flāgitia manifēsta in ēligendō fīliī praeceptōre nōn vītet jam hinc sciat cētera quoque quae ad ūtilitātem juventūtis compōnere cōnāmur esse sibi hāc parte omissa supervacua. Nē illōrum quidem persuāsiō silentiō trānseunda est quī etiam cum idōneōs rhētorī puerōs putāvērunt nōn tamen continuō trādendōs ēminentissimō crēdunt sed apud minōrēs aliquamdiū dētinent tamquam īnstituendīs artibus magis sit apta mediocritās praeceptōris cum ad intellēctum atque imitātiōnem facilior tum ad suscipiendās elementōrum molestiās minus superba. Quā in rē mihi nōn arbitror diū labōrandum ut ostendam quantō sit melius optimīs inbuī quanta in ēluendīs quae semel īnsēderint vitiīs difficultās cōnsequātur cum geminātum onus succēdentīs premat et quidem dēdocendī gravius ac prius quam docendī propter quod Tīmotheum clārum in arte tībiārum ferunt duplicēs ab iīs quōs alius īnstituisset solitum exigere mercēdēs quam sī rudēs trāderentur. Error tamen est in rē duplex ūnus quod interim sufficere illōs minōrēs exīstimant et bonō sānē stomachō contentī sunt quae quamquam est ipsa reprēnsiōne digna sēcūritās tamen esset utcumque tolerābilis sī ējus modī praeceptōrēs minus docērent nōn pējus alter ille etiam  frequentior quod eōs quī ampliōrem dīcendī facultātem sint cōnsecūtī nōn putant ad minōra dēscendere idque interim fierī quia fastīdiant praestāre hanc īnferiōribus cūram interim quia omnīnō nōn possint. Ego porrō eum quī nōlit in numerō praecipientium nōn habeō posse autem maximē sī velit optimum quemque contendō prīmum quod eum quī ēloquentia cēterīs praestet illa quoque per quae ad ēloquentiam pervenītur dīligentissimē percēpisse crēdibile est deinde quia plūrimum in praecipiendō valet ratiō quae doctissimō cuique plēnissima est postrēmō quia nēmō sīc in mājōribus ēminet ut eum minōra dēficiant nisi forte Jovem quidem Phīdiās optimē fēcit illa autem quae in ōrnāmentum operis ējus accēdunt alius melius ēlabōrāsset aut ōrātor loquī nesciet aut leviōrēs morbōs cūrāre nōn poterit praestantissimus medicus. Quid ergō nōn est quaedam ēloquentia mājor quam ut eam intellēctū cōnsequī puerīlis īnfirmitās possit Ego vērō cōnfiteor sed hunc disertum praeceptōrem prūdentem quoque et nōn ignārum docendī esse oportēbit summittentem sē ad mēnsūram discentīs ut vēlōcissimus quoque sī forte iter cum parvolō faciat det manum et gradum suum minuat nec prōcēdat ultrā quam comes possit. Quid sī plērumque accidit ut faciliōra sint ad intellegendum et lūcidiōra multō quae ā doctissimō quoque dīcuntur Nam et prīma est ēloquentiae virtūs perspicuitās et quō quis ingeniō minus valet hoc sē magis attollere et dīlātāre cōnātur ut statūra brevēs in digitōs ēriguntur et plūra īnfirmī minantur. Nam tumidōs et corruptōs et tinnulōs et quōcumque aliō cacozēliae genere peccantēs certum habeō nōn vīrium sed īnfirmitātis vitiō labōrāre ut corpora nōn rōbore sed valētūdine īnflantur et rēctō itinere lassī plērumque dēvertunt. Erit ergō etiam obscūrior quō quisque dēterior. Nōn excidit mihi scrīpsisse mē in librō priōre cum potiōrem in scholīs ērudītiōnem esse quam domī dīcerem libentius  sē prīma studia tenerōsque profectus ad imitātiōnem condiscipulōrum quae facilior esset ērigere quod ā quibusdam sīc accipī potest tamquam haec quam nunc tueor sententia priōrī dīversa sit. Id ā mē procul aberit namque eā causā vel maxima est cūr optimō cuique praeceptōrī sit trādendus puer quod apud eum discipulī quoque melius īnstitūtī aut dīcent quod inūtile nōn sit imitārī aut sī quid errāverint statim corrigentur at indoctus ille etiam probābit fortasse vitiōsa et placēre audientibus jūdiciō suō cōget. Sit ergō tam ēloquentiā quam mōribus praestantissimus quī ad Phoenīcis Homēricī exemplum dīcere ac facere doceat. Hinc jam quās prīmās in docendō partīs rhētorum putem trādere incipiam dīlātā parumper illa quae sōla vulgō vocātur arte rhētoricā ac mihi oportunus maximē vidētur ingressus ab eō cūjus aliquid simile apud grammaticōs puer didicerit. Et quia nārrātiōnum excepta quā in causīs ūtimur trīs accēpimus speciēs fābulam quae versātur in tragoediīs atque carminibus nōn ā vēritāte modo sed etiam ā fōrmā vēritātis remōta argūmentum quod falsum sed vērō simile cōmoediae fingunt historiam in quā est gestae reī expositiō grammaticīs autem poēticās dedimus apud rhētorem initium sit historica tantō rōbustior quantō vērior. Sed nārrandī quidem quae nōbīs optima ratiō videātur tum dēmōnstrābimus cum dē jūdiciālī parte dicēmus interim admonēre illud sat est ut sit ea neque ārida prōrsus atque jējūna nam quid opus erat tantum studiīs labōris inpendēre sī rēs nūdās atque inōrnātās indicāre satis vidērētur neque rūrsus sinuōsa et arcessītīs dēscrīptiōnibus in quās plērīque imitātiōne poēticae licentiae dūcuntur lascīviat. Vitium  utrumque pējus tamen illud quod ex inopiā quam quod ex cōpiā vēnit. Nam in puerīs ōrātiō perfecta nec exigī nec spērārī potest melior autem indolēs laeta generōsīque cōnātūs et vel plūra jūstō concipiēns interim spīritus. Nec umquam mē in hīs discentīs annīs offendat sī quid superfuerit. Quīn ipsīs doctōribus hoc esse cūrae velim ut tenerās adhūc mentēs mōre nūtrīcum mollius alant et satiārī velut quōdam jūcundiōris disciplīnae lacte patiantur. Erit illud plēnius interim corpus quod mox adultā aetās adstringat. Hinc spēs rōboris maciem namque et īnfirmitātem in posterum minārī solet prōtinus omnibus membrīs expressus īnfāns. Audeat haec aetās plūra et inveniat et inventīs gaudeat sint licet illa nōn satis sicca interim ac sevēra. Facile remedium est ūbertātis sterilia nūllō labōre vincuntur. Illa mihi in puerīs nātūra minimum speī dederit in quā ingenium jūdiciō praesūmitur. Māteriam esse prīmum volō vel abundantiōrem atque ultrā quam oporteat fūsam. Multum inde dēcoquent annī multum ratiō līmābit aliquid velut ūsū ipsō dēterētur sit modo unde excidī possit et quod exculpī erit autem sī nōn ab initiō tenuem nimium lāminam dūxerīmus et quam caelātūra altior rumpat. Quod mē dē hīs aetātibus sentīre minus mīrābitur quī apud Cicerōnem lēgerit volō enim sē efferat in adulēscente fēcunditās. Quāpropter in prīmīs ēvītandus et in puerīs praecipuē magister āridus nōn minus quam tenerīs adhūc plantīs siccum et sine ūmōre ūllō sōlum. Inde fīunt humilēs statim et velut terram spectantēs quī nihil suprā cotīdiānum sermōnem attollere audeant. Maciēs illīs prō sānitāte et jūdiciī locō īnfirmitās est et dum satis putant vitiō carēre in id ipsum incīdunt vitium quod virtūtibus carent. Quārē mihi  nē mātūritās quidem ipsa festīnet nec musta in lacū statim austērā sint sīc et annōs ferent et vetustāte prōficient. Nē illud quidem quod admoneāmus indignum est ingenia puerōrum nimia interim ēmendātiōnis sevēritāte dēficere nam et dēspērant et dolent et novissimē ōdērunt et quod maximē nocet dum omnia timent nihil cōnantur. Quod etiam rūsticīs nōtum est quī frondibus tenerīs nōn putant adhibendam esse falcem quia reformīdāre ferrum videntur et nōndum cicātrīcem patī posse. Jūcundus ergō tum maximē dēbet esse praeceptor ut remedia quae aliōquī nātūrā sunt asperā mollī manū lēniantur laudāre aliquā ferre quaedam mūtāre etiam reddita cūr id fīat ratiōne inlūmināre interpōnendō aliquid suī. Nōnnumquam hoc quoque erit ūtile tōtās ipsum dictāre māteriās quās et imitētur puer et interim tamquam suās amet at sī tam neglegēns eī stilus fuerit ut ēmendātiōnem nōn recipiat expertus sum prōdesse quotiēns eandem māteriam rūrsus ā mē retractātam scrībere dē integrō jubērem posse enim eum adhūc melius quātenus nūllō magis studia quam spē gaudent. Aliter autem alia aetās ēmendanda est et prō modō vīrium et exigendum et corrigendum opus. Solēbam ego dīcere puerīs aliquid ausīs licentius aut laetius laudāre illud mē adhūc ventūrum tempus quō īdem nōn permitterem ita et ingeniō gaudēbant et jūdiciō nōn fallēbantur. Sed ut eō revertar unde sum ēgressus nārrātiōnēs stilō compōnī quantā maxima possit adhibita dīligentiā volō. Nam ut prīmō cum sermō īnstituitur dīcere quae audierint ūtile est puerīs ad loquendī facultātem ideōque et retrō agere expositiōnem et ā mediā in utramque partem discurrere sānē meritō cōgantur sed ad gremium praeceptōris et dum mājōra nōn possunt et dum rēs ac verba cōnectere incipiunt ut prōtinus memoriam firment ita cum jam  fōrmam rēctae atque ēmendātae ōrātiōnis accipient extemporālis garrulitās nec expectātā cōgitātiō et vix surgendī mora circulātōriae vērē jactātiōnis est. Hinc parentium imperītōrum ināne gaudium ipsīs vērō contemptus operis et inverēcunda frōns et cōnsuētūdō pessimē dīcendī et malōrum exercitātiō et quae magnōs quoque profectus frequenter perdidit adrogāns dē sē persuāsiō innāscitur. Erit suum parandae facilitātī tempus nec ā nōbīs neglegenter locus iste trānsībitur. Interim satis est sī puer omnī cūrā et summō quantum illa aetās capit labōre aliquid probābile scrīpserit in hōc adsuēscat hūjus sibi reī nātūram faciat. Ille dēmum in id quod quaerimus aut eī proximum poterit ēvādere quī ante discet rēctē dīcere quam cito. Nārrātiōnibus nōn inūtiliter subjungitur opus dēstruendī cōnfirmandīque eās quod ANASKEUH et KATASKEUH vocātur. Id porrō nōn tantum in fābulōsīs et carmine trāditīs fierī potest vērum etiam in ipsīs annālium monumentīs ut sī quaerātur an sit crēdibile super caput Valerī pugnantis sēdisse corvum quī os oculōsque hostis Gallī rōstrō atque ālīs ēverberāret sit in utramque partem ingēns ad dīcendum māteria aut dē serpente quō Scīpiō trāditur genitus et lupa Rōmulī et Ēgeria Numae nam Graecīs historiīs plērumque poēticae similis licentia est. Saepe etiam quaerī solet dē tempore dē locō quō gesta rēs dīcitur nōnnumquam dē persōnā quoque sīcut Līvius frequentissimē dubitat et aliī ab aliīs historicī dissentiunt. Inde paulātim ad mājōra tendere incipiet laudāre clārōs virōs et vituperāre improbōs quod nōn simplicis ūtilitātis opus est. Namque et ingenium exercētur multiplicī variaque māteria et animus contemplātiōne rēctī prāvīque fōrmātur et multa inde cognitiō rērum venit exemplīsque  quae sunt in omnī genere causārum potentissima jam tum īnstruit cum rēs poscet ūsūrum. Hinc illa quoque exercitātiō subit comparātiōnis uter melior uterve dēterior quae quamquam versātur in ratiōne similī tamen et duplicat māteriam et virtūtum vitiōrumque nōn tantum nātūram sed etiam modum tractat. Vērum dē ōrdine laudis contrāque quoniam tertia haec rhētoricēs pars est praecipiēmus suō tempore. Commūnēs locī dē iīs loquor quibus citrā persōnās in ipsa vitia mōris est perōrāre ut in adulterum āleātōrem petulantem ex mediīs sunt jūdiciīs et sī reum adiciās accūsātiōnēs quamquam hī quoque ab illō generālī tractātū ad quāsdam dēducī speciēs solent ut sī pōnātur adulter caecus āleātor pauper petulāns senex. Habent autem nōnnumquam etiam dēfēnsiōnem nam et prō luxuriā et prō amōre dīcimus et lēnō interim parasītusque dēfenditur sīc ut nōn hominī patrōcinēmur sed crīminī. Thesis autem quae sūmuntur ex rērum comparātiōne ut rūsticānē vīta an urbāna potior jūris perītī an mīlitāris vīrī laus mājor mīrē sunt ad exercitātiōnem dīcendī speciōsae atque ūberēs quae vel ad suādendī officium vel etiam ad jūdiciōrum disceptātiōnem juvant plūrimum nam posterior ex praedictīs locus in causā Mūrēnae cōpiōsissimē ā Cicerōne tractātur. Sunt et illae paene tōtae ad dēlīberātīvum pertinentēs genus dūcendane uxor petendīne sint magistrātūs namque et hae persōnīs modo adjectīs suāsōriae erunt. Solēbant praeceptōrēs meī neque inūtilī et nōbīs etiam jūcundō genere exercitātiōnis praeparāre nōs conjectūrālibus causīs cum quaerere atque exequī jubērent cūr armāta apud Lacedaemoniōs Venus et quid ita crēderētur Cupīdō puer atque uolucer et sagittīs ac face armātus et similia  in quibus scrūtābāmur voluntātem cūjus in contrōversiīs frequēns quaestiō est quod genus chrīae vidērī potest. Nam locōs quidem quālēs sunt dē testibus semperne hīs crēdendum et dē argūmentīs an habenda etiam parvīs fidēs adeō manifēstum est ad forēnsīs āctiōnēs pertinēre ut quīdam neque ignōbilēs in officiīs cīvīlibus scrīptōs eōs memoriaeque dīligentissimē mandātōs in prōmptū habuerint ut quotiēns esset occāsiō extemporālēs eōrum dictiōnēs hīs velut emblēmatis exōrnārentur quō quidem neque enim ējus reī jūdicium differre sustineō summam vidēbantur mihi īnfirmitātem dē sē cōnfitērī. Nam quid hī possint in causīs quārum varia et nova semper est faciēs proprium invenīre quō modo prōpositīs ex parte adversā respondēre altercātiōnibus vēlōciter occurrere testem rogāre quī etiam in iīs quae sunt commūnia et in plūrimīs causīs tractantur vulgātissimōs sēnsūs verbīs nisi tantō ante praeparātīs prōsequī nequeant Nec vērō hīs cum eadem jūdiciīs plūribus dīcunt aut fastīdium moveant velut frīgidī et repositī cibī aut pudōrem dēprēnsā totiēns audientium memoriā īnfēlīx supellex quae sīcut apud pauperēs ambitiōsōs plūribus et dīversīs officiīs conterātur cum eō quidem quod vix ūllus est tam commūnis locus quī possit cohaerēre cum causā nisi aliquō propriae quaestiōnis vinculō copulatusappāreatque eum nōn tam īnsertum quam adplicitum vel quod dissimilīs est cēterīs vel quod plērumque adsūmī etiam parum aptē solet nōn quia dēsīderātur sed quia parātus est ut quīdam sententiārum grātia verbōsissimōs locōs arcessunt cum ex locīs dēbeat nāscī sententia ita sunt autem speciōsa haec et ūtilia sī oriuntur ex causā cēterum quamlibet pulchra ēlocūtiō nisi ad victōriam tendit utique supervacua sed  interim etiam contrāria est. Vērum hāctenus ēvagārī satis fuerit. Lēgum laus ac vituperātiō jam mājōrēs ac prope summīs operibus suffectūrās vīrēs dēsīderant quae quidem suāsōriīs an contrōversiīs magis accommodāta sit exercitātiō cōnsuētūdine et jūre cīvitātium differt. Apud Graecōs enim lātor eārum ad jūdicem vocābātur Rōmānīs prō contiōne suādēre ac dissuādēre mōris fuit utrōque autem modo pauca dē hīs et ferē certa dīcuntur nam et genera sunt tria sacrī pūblicī prīvātī jūris. Quae dīvīsiō ad laudem magis spectat sī quis eam per gradūs augeat quod lēx quod pūblica quod ad religiōnem deum comparāta sit. Ea quidem dē quibus quaerī solet commūnia omnibus. Aut enim dē jūre dubitārī potest ējus quī rogat ut dē P. Clōdī quī nōn rīte creātus tribūnus arguēbātur aut dē ipsīus rogātiōnis quod est varium sīve nōn trīnō forte nūndinō prōmulgāta sīve nōn idōneō diē sīve contrā intercessiōnem vel auspicia aliudve quid quod lēgitimīs obstet dīcitur lāta esse vel ferrī sīve alicui manentium lēgum repugnāre. Sed haec ad illās prīmās exercitātiōnēs nōn pertinent nam sunt eae citrā complexum persōnārum temporum causārum. Reliqua eadem ferē vērō fictōque certāmine hūjus modī tractantur nam vītium aut in verbīs aut in rēbus est. In verbīs quaeritur satis significent an sit in iīs aliquid ambiguum in rēbus an lēx sibi ipsa cōnsentiat an in praeteritum ferrī dēbeat an in singulōs hominēs. Maximē vērō commūne est quaerere an sit honesta an ūtilis. Nec ignōrō plūrēs fierī ā plērīsque partēs sed nōs jūstum pium religiōsum cēteraque hīs similia honestō complectimur. Jūstī tamen speciēs nōn simpliciter excutī solet. Aut enim dē rē ipsa quaeritur ut dignane poena vel praemiō sit aut dē modō praemiī poenaeve quī tam mājor quam minor culpārī potest. Vtīlitās quoque interim nātūra dīs  cernitur interim tempore. Quaedam an optinērī possint ambigī sōlet. Nē illud quidem ignōrāre oportet lēgēs aliquandō tōtās aliquandō ex parte reprēndī solēre cum exemplum reī utriusque nōbīs clārīs ōrātiōnibus praebeātur. Nec mē fallit eās quoque lēgēs esse quae nōn in perpetuum rogentur sed dē honōribus aut imperiīs quālīs Mānīlia fuit dē quā Cicerōnis ōrātiō est. Sed dē hīs nihil hōc locō praecipī potest cōnstant enim propria rērum dē quibus agitur nōn commūnī quālitāte. Hīs ferē veterēs facultātem dīcendī exercuērunt adsūmpta tamen ā dialecticīs argūmentandī ratiōne. Nam fictās ad imitātiōnem forī cōnsiliōrumque māteriās apud Graecōs dīcere circā Dēmētrium Phalēreā īnstitūtum ferē cōnstat. An ab ipsō id genus exercitātiōnis sit inventum ut aliō quoque librō sum cōnfessus parum comperī sed nē iī quidem quī hoc fortissimē adfirmant ūllō satis idōneō auctōre nītuntur. Latīnōs vērō dīcendī praeceptōrēs extrēmīs L. Crassī temporibus coepisse Cicerō auctor est quōrum īnsignis maximē Plōtius fuit. Sed dē ratiōne dēclāmandī post paulō interim quia prīma rhētoricēs rudīmenta tractāmus nōn omittendum vidētur id quoque ut moneam quantum sit conlātūrus ad prōfectum discentium rhētor sī quem ad modum ā grammaticīs exigitur poētārum ēnārrātiō ita ipse quoque historiae atque etiam magis ōrātiōnum lēctiōne susceptōs ā sē discipulōs īnstrūxerit. Quod nōs in paucīs quōrum id aetās exigēbat et parentēs ūtile esse crēdiderant servāvimus cēterum sentientibus jam tum optima duae rēs impedīmentō fuērunt quod et longa cōnsuētūdō aliter docendī fēcerat lēgem et rōbustī ferē juvenēs nec hunc labōrem dēsīderantēs exemplum nostrum sequēbantur. Nec tamen etiam sī quid  nōvī vel sērō invēnissem praecipere in posterum pudēret nunc vērō sciō id fierī apud Graecōs sed magis per adjūtōrēs quia nōn videntur tempora suffectūrā sī legentibus singulīs praeīre semper ipsī velint. Et hercule praelēctiō quae in hōc adhibētur ut facile atque distīnctē puerī scrīpta oculīs sequantur etiam illa quae vim cūjusque verbī sī quod minus ūsitātum incīdat docet multum īnfrā rhētoris officium exīstimanda est. At dēmōnstrāre virtūtēs vel sī quandō ita incīdat vitia id professiōnis ējus atque prōmissī quō sē magistrum ēloquentiae pollicētur maximē proprium est eō quidem validius quod nōn utique hunc labōrem docentium postulō ut ad gremium revocātis cūjus quisque eōrum velit librī lēctiōne dēserviant. Nam mihi cum facilius tum etiam multō vidētur magis ūtile factō silentiō ūnum aliquem quod ipsum imperārī per vicēs optimum est cōnstituere lēctōrem ut prōtinus prōnūntiātiōnī quoque adsuēscant tum expositā causā in quam scrīpta legētur ōrātiō nam sīc clārius quae dīcentur intellegī poterunt nihil ōtiōsum patī quodque in inventiōne quodque in ēlocūtiōne adnotandum erit quae in prohoemīō conciliandī jūdicis ratiō quae nārrandī lūx brevitās fidēs quod aliquandō cōnsilium et quam occulta calliditās namque ea sōla in hōc ars est quae intellegī nisi ab artifice nōn possit quanta deinceps in dīvidendō prūdentiā quam subtīlis et crēbra argūmentātiō quibus vīribus īnspīret quā jūcunditāte permulceat quanta in maledictīs asperitās in jocīs urbānitās ut dēnique dominētur in adfectibus atque in pectora inrumpat animumque jūdicum similem iīs quae dīcit efficiat tum in ratiōne ēloquendī quod verbum proprium ōrnātum sublīme ubi amplificātiō laudanda quae virtūs eī contrāria quid speciōsē trālātum quae figūra verbōrum quae levis et quadrātā virīlis tamen compositiō.  Nē id quidem inūtile etiam corruptās aliquandō et vitiōsās ōrātiōnēs quās tamen plērīque jūdiciōrum prāvitāte mīrentur legī palam ostendīque in hīs quam multa inpropria obscūra tumida humilia sordida lascīva effēmināta sint quae nōn laudantur modo ā plērīsque sed quod est pējus propter hōc ipsum quod sunt prāva laudantur. Nam sermō rēctus et secundum nātūram ēnūntiātus nihil habēre ex ingeniō vidētur illā vērō quae utcumque dēflexa sunt tamquam exquīsītiōra mīrāmur nōn aliter quam distortīs et quōcumque modo prōdigiōsīs corporibus apud quōsdam mājus est pretium quam iīs quae nihil ex commūnīs habitūs bonīs perdidērunt atque etiam quī speciē capiuntur vulsīs lēvātīsque et inustās comās acū cōmentibus et nōn suō colōre nitidīs plūs esse fōrmae putant quam possit tribuere incorrupta nātūra ut pulchritūdō corporis venīre videātur ex malīs mōrum. Neque sōlum haec ipse dēbēbit docēre praeceptor sed frequenter interrogāre et jūdicium discipulōrum experīrī. Sīc audientibus sēcūritās aberit nec quae dīcentur superfluent aurēs simul ad id perdūcentur quod ex hōc quaeritur ut inveniant ipsī et intellegant. Nam quid aliud agimus docendō eōs quam nē semper docendī sint Hoc dīligentiae genus ausim dīcere plūs conlātūrum discentibus quam omnēs omnium artēs quae juvant sine dubiō multum sed lātiōre quādam comprensīōne per omnēs quidem speciēs rērum cotīdiē paene nāscentium īre quī possunt Sīcut dē rē mīlitārī quamquam sunt trādita quaedam praecepta commūnia magis tamen prōderit scīre quā ducum quisque ratiōne in quālī rē tempore locō sit sapienter ūsus aut contrā nam in omnibus ferē minus valent praecepta quam experīmenta. An vērō dēclāmābit quidem praeceptor ut sit exemplō suīs audītōribus nōn plūs contulerint lectī Cicerō aut  Dēmosthenēs Corrigētur palam sī quid in dēclāmandō discipulus errāverit nōn potentius erit ēmendāre ōrātiōnem quīn immō etiam jūcundius Aliēna enim vitia reprēndī quisque māvult quam suā. Nec dēerant plūra quae dīcerem sed nēminem haec ūtilitās fugit atque utinam tam nōn pigeat facere istud quam nōn displicēbit. Quod sī potuerit optinērī nōn ita difficilis supererit quaestiō quī legendī sint incipientibus. Nam quīdam illōs minōrēs quia facilior eōrum intellēctus vidēbātur probāvērunt aliī flōridius genus ut ad alenda prīmārum aetātium ingenia magis accommodātum. Ego optimōs quidem et statim et semper sed tamen eōrum candidissimum quemque et maximē expositum velim ut Līvium ā puerīs magis quam Sallustium et hīc historiae mājor est auctor ad quem tamen intellegendum jam prōfectū opus sit. Cicerō ut mihi quidem vidētur et jūcundus incipientibus quoque et apertus est satis nec prōdesse tantum sed etiam amārī potest tum quem ad modum Līvius praecipit ut quisque erit Cicerōnī simillimus. Duo autem genera maximē cavendā puerīs putō ūnum nē quis eōs antīquitātis nimius admīrātor in Gracchōrum Catōnisque et aliōrum similium lēctiōne dūrēscere velit fīent enim horridī atque jējūnī nam neque vim eōrum adhūc intellēctū cōnsequentur et ēlocūtiōne quae tum sine dubiō erat optima sed nostrīs temporibus aliēna est contentī quod est pessimum similēs sibi magnīs virīs vidēbuntur. Alterum quod huic dīversum est nē recentīs hūjus lascīviae flōsculīs captī voluptāte prāvā dēlēniantur ut praedulce illud genus et puerīlibus ingeniīs hoc grātius quō propius est adament. Firmīs autem jūdiciīs jamque extrā perīculum positīs suāserim et antīquōs legere ex quibus sī adsūmātur  solida ac virīlis ingeniī vīs dētersō rudis saeculī squālōre tum noster hic cultus clārius ēnitēscet et novōs quibus et ipsīs multa virtūs adest neque enim nōs tarditātis nātūra damnāvit sed dīcendī mūtāvimus genus et ultrā nōbīs quam oportēbat indulsimus ita nōn tam ingeniō illī nōs superārunt quam prōpositō. Multa ergō licēbit ēligere sed cūrandum erit nē iīs quibus permixta sunt inquinentur. Quōsdam vērō etiam quōs tōtōs imitārī oporteat et fuisse nūper et nunc esse quidnī libenter nōn concesserim modo vērum etiam contenderim Sed hī quī sint nōn cūjuscumque est prōnūntiāre. Tūtius circā priōrēs vel errātur ideōque hanc novōrum distulī lēctiōnem nē imitātiō jūdicium antecēderet. Fuit etiam in hōc dīversum praecipientium prōpositum quod eōrum quīdam māteriās quās discipulīs ad dīcendum dabant nōn contentī dīvīsiōne dērigēre lātius dīcendō prōsequēbantur nec sōlum probātiōnibus implēbant sed etiam adfectibus aliī cum prīmās modo līneās dūxissent post dēclāmātiōnēs quid omīsisset quisque tractābant quōsdam vērō locōs nōn minōre cūrā quam cum ad dīcendum ipsī surgerent excolēbant. Vtile utrumque et ideō neutrum ab alterō sēparō sed sī facere tantum alterum necesse sit plūs prōderit dēmōnstrāsse rēctam prōtinus viam quam revocāre ab errōre jam lāpsōs prīmum quia ēmendātiōnem auribus modo accipiunt dīvīsiōnem vērō ad cōgitātiōnem etiam et stilum perferunt deinde quod libentius praecipientem audiunt quam reprehendentem. Sī quī vērō paulō sunt vīvāciōrēs in hīs praesertim mōribus etiam īrāscuntur admonitiōnī et tacitī repugnant. Neque ideō tamen minus vitia apertē coarguenda sunt habenda enim ratiō cēterōrum quī rēcta esse quae praeceptor nōn ēmendāverit crēdent. Vtraque autem ratiō miscenda est et ita tractanda ut ipsae rēs postulābunt. Namque incipientibus danda erit velut praefōrmātā  māteriā secundum cūjusque vīrēs. At cum satis composuisse sē ad exemplum vidēbuntur brevia quaedam dēmōnstranda vestīgia quae persecūtī jam suīs vīribus sine adminiculō prōgredī possint. Nōnnumquam crēdī sibi ipsōs oportēbit nē malā cōnsuētūdine semper aliēnum labōrem sequendī nihil per sē cōnārī et quaerere sciant. Quodsī satis prūdenter dīcenda vīderint jam prope cōnsummāta fuerit praecipientīs opera sī quid errāverint adhūc erunt ad ducem redūcendī. Cui reī simile quiddam facientēs avēs cernimus quae tenerīs īnfirmīsque fētibus cibōs ōre suō conlātōs partiuntur at cum vīsī sunt adultī paulum ēgredī nīdīs et circumvolāre sēdem illam praecēdentēs ipsae docent tum expertās vīrēs līberō caelō suaeque ipsōrum fīdūciae permittunt. Illud ex cōnsuētūdine mūtandum prōrsus exīstimō in iīs dē quibus nunc disserimus aetātibus nē omnia quae scrīpserint ēdiscant et certa ut mōrīs est diē dīcant quod quidem maximē patrēs exigunt atque ita dēmum studēre līberōs suōs sī quam frequentissimē dēclāmāverint crēdunt cum profectus praecipuē dīligentiā cōnstet. Nam ut scrībere puerōs plūrimumque esse in hōc opere plānē velim sīc ēdiscere ēlēctōs ex ōrātiōnibus vel historiīs aliōve quō genere dignōrum ea cūra volūminum locōs multō magis suādeam. Nam et exercēbitur ācrius memoriā aliēnā complectendō quam suā et quī erunt in difficiliōre hūjus labōris genere versātī sine molestiā quae ipsī composuerint jam familiāria animō suō adfīgent et adsuēscent optimīs semperque habēbunt intrā sē quod imitentur et jam nōn sentientēs fōrmam ōrātiōnis illam quam mente penitus accēperint expriment. Abundābunt autem cōpia verbōrum optimōrum et compositiōne ac figūrīs jam nōn quaesītīs sed sponte et ex repositō  velut thēsaurō sē offerentibus. Accēdit hīs et jūcunda in sermōne bene ā quoque dictōrum relātiō et in causīs ūtilis. Nam et plūs auctōritātis adferunt ea quae nōn praesentīs grātia lītīs sunt comparāta et laudem saepe mājōrem quam sī nostra sint conciliant. Aliquandō tamen permittendum quae ipsī scrīpserint dīcere ut labōris suī frūctum etiam ex illā quae maximē petitur laude plūrium capiant. Vērum id quoque tum fierī oportēbit cum aliquid commodius ēlīmāverint ut eō velut praemiō studiī suī dōnentur ac sē meruisse ut dīcerent gaudeant. Virtūs praeceptōris habērī solet nec inmeritō dīligenter in iīs quōs ērudiendōs suscēperit notāre discrīmina ingeniōrum et quō quemque nātūra maximē ferat scīre. Nam est in hōc incrēdibilis quaedam varietās nec pauciōrēs animōrum paene quam corporum fōrmae. Quod intellegī etiam ex ipsīs ōrātōribus potest quī tantum inter sē distant genere dīcendī ut nēmō sit alterī similis quamvīs plūrimī sē ad eōrum quōs probābant imitātiōnem composuerint. Vtīle deinde plērīsque vīsum est ita quemque īnstituere ut propriā nātūrae bona doctrīnā fovērent et in id potissimum ingenia quō tenderent adjuvārentur ut sī quis palaestrae perītus cum in aliquod plēnum puerīs gymnasium vēnerit expertus eōrum omnī modō corpus animumque discernat cui quisque certāminī praeparandus sit ita praeceptōrem ēloquentiae cum sagāciter fuerit intuitus cūjus ingenium pressō līmātōque genere dīcendī cūjus ācrī gravī dulcī asperō nitidō urbānō maximē gaudeat ita sē commodātūrum singulīs ut in eō quō quisque ēminet prōvehātur quod et adjūtā cūrā nātūrā magis ēvalēscat et quī in dīversa dūcātur neque in iīs quibus minus aptus est satis possit efficere et ea in quae nātus vidētur dēserendō faciat īnfirmiōra. Quod mihi līberā  enim vel contrā receptās persuāsiōnēs ratiōnem sequentī sententia est in parte vērum vidētur nam proprietātēs ingeniōrum dispicere prōrsus necessārium est. In hīs quoque certum studiōrum facere dīlēctum nēmō dissuāserit. Namque erit alius historiae magis idōneus alius compositus ad carmen alīus ūtilis studiō jūris ut nōnnūllī rūs fortasse mittendī sīc discernet haec dīcendī magister quōmodo palaestricus ille cursōrem faciet aut pugilem aut luctātōrem aliudve quid ex iīs quae sunt sacrōrum certāminum. Vērum eī quī forō dēstinābitur nōn in ūnam partem aliquam sed in omnia quae sunt ējus operis etiam sī quā difficiliōra discentī vidēbuntur ēlabōrandum est nam et omnīnō supervacua erat doctrīna sī nātūra sufficeret. An sī quis ingeniō corruptus ac tumidus ut plērīque sunt incīderit in hōc eum īre patiēmur Āridum atque jējūnum nōn alēmus et quasi vestiēmus Nam sī quaedam dētrahere necessārium est cūr nōn sit adicere concessum Neque ego contrā nātūram pugnō nōn enim dēserendum id bonum sī quod ingenitum est exīstimō sed augendum addendumque quod cessat. An vērō clārissimus ille praeceptor Īsocratēs quem nōn magis librī bene dīxisse quam discipulī bene docuisse testantur cum dē Ephorō atque Theopompō sīc jūdicāret ut alterī frēnīs alterī calcāribus opus esse dīceret aut in illō lentiōre tarditātem aut in illō paene praecipitī concitātiōnem adjuvandam docendō exīstimāvit cum alterum alterīus nātūrā miscendum arbitrārētur Inbēcillis tamen ingeniīs sānē sīc obsequendum sit ut tantum in id quō vocat nātūrā dūcantur ita enim quod sōlum possunt melius efficient. Sī vērō līberālior māteria contigerit et in quā meritō ad spem ōrātōris sīmus adgressī nūlla dīcendī virtūs omittenda est. Nam licet sit aliquam in partem prōnior ut necesse est cēterīs tamen nōn repugnābit atque eā cūrā pariā faciet iīs in quibus ēminēbat sīcut ille nē ab eōdem exemplō recēdāmus exercendī corpora perītus  nōn sī docendum pancratiastēn suscēperit pugnō ferīre vel calce tantum aut nexus modo atque in iīs certōs aliquōs docēbit sed omnia quae sunt ējus certāminis. Erit quī ex iīs aliquā nōn possit in id maximē quod poterit incumbet. Nam sunt haec duo vītanda prōrsus ūnum nē temptēs quod efficī nōn possit alterum nē ab eō quod quis optimē facit in aliud cui minus est idōneus trānsferās. At sī fuerit quī docēbitur ille quem adulēscentēs senem vīdimus Nicostrātus omnibus in eō docendī partibus similiter ūtētur efficietque illum quālis hic fuit luctandō pugnandōque quōrum utrōque certāmine īsdem diēbus corōnābātur invictum. Et quantō id magis ōrātōris futūrī magistrō prōvidendum erit Nōn enim satis est dīcere pressē tantum aut subtīliter aut asperē nōn magis quam phōnascō acūtīs tantum aut mediīs aut gravibus sonīs aut hōrum etiam particulīs excellere. Nam sīcut citharā ita ōrātiō perfecta nōn est nisi ab īmō ad summum omnibus intenta nervīs cōnsentiat. Plūra dē officiīs docentium locūtus discipulōs id ūnum interim moneō ut praeceptōrēs suōs nōn minus quam ipsa studia ament et parentēs esse nōn quidem corporum sed mentium crēdant. Multum haec pietās cōnferet studiō nam ita et libenter audient et dictīs crēdent et esse similēs concupīscent in ipsōs dēnique coetus scholārum laetī alacrēs convenient ēmendātī nōn īrāscentur laudātī gaudēbunt ut sint cārissimī studiō merēbuntur. Nam ut illōrum officium est docēre sīc hōrum praebēre sē docilēs aliōquī neutrum sine alterō sufficit et sīcut hominis ortus ex utrōque gignentium cōnfertur et frūstrā sparserīs sēmina nisi illa praemollītus fōverit sulcus ita ēloquentiā coalēscere nequit nisi sociātā trādentīs accipientīsque concordiā. In hīs prīmīs operibus quae nōn ipsa parva sunt sed mājōrum quasi membra atque partēs bene īnstitūtō ac satis  exercitātō jam ferē tempus adpetet adgrediendī suāsōriās jūdiciālēsque māteriās quārum antequam viam ingredior pauca mihi dē ipsā dēclāmandī ratiōne dīcenda sunt quae quidem ut ex omnibus novissimē inventa ita multō est ūtilissima. Nam et cūncta illa dē quibus dīximus in sē ferē continet et vēritātī proximam imāginem reddit ideōque ita est celebrāta ut plērīsque vidērētur ad fōrmandam ēloquentiam vel sōla sufficere. Neque enim virtūs ūlla perpetuae dumtaxat ōrātiōnis reperīrī potest quae nōn sit cum hāc dīcendī meditātiōne commūnis. Eō quidem rēs ista culpa docentium reccidit ut inter praecipuās quae corrumperent ēloquentiam causās licentia atque īnscītiā dēclāmantium fuerit sed eō quod nātūra bonum est bene ūtī licet. Sint ergō et ipsae māteriae quae fingentur quam simillimae vēritātī et dēclāmātiō in quantum maximē potest imitētur eās āctiōnēs in quārum exercitātiōnem reperta est. Nam magōs et pestilentiam et respōnsa et saeviōrēs tragicīs novercās aliaque magis adhūc fābulōsa frūstrā inter spōnsiōnēs et interdicta quaerēmus. Quid ergō numquam haec suprā fidem et poētica ut vērē dīxerim themata juvenibus tractāre permittāmus ut expatientur et gaudeant māteria et quasi in corpus eant Erat optimum sed certē sint grandia et tumida nōn stulta etiam et ācriōribus oculīs intuentī ridiculā ut sī jam cēdendum est impleat sē dēclāmātor aliquandō dum sciat ut quadrupedēs cum viridī pābulō distentae sunt sanguinis dētractiōne cūrantur et sīc ad cibōs vīribus cōnservandīs idōneōs redeunt ita sibi quoque tenuandās adipēs et quidquid ūmōris corruptī contrāxerit ēmittendum sī esse sānus ac rōbustus volet. Aliōquī tumor ille inānis prīmō cūjuscumque vērī operis cōnātū dēprehendētur. Tōtum autem dēclāmandī opus quī dīversum omnī modō ā forēnsibus  causīs exīstimant hī profectō nē ratiōnem quidem quā ista exercitātiō inventa sit pervident nam sī forō nōn praeparat aut scaenicae ostentātiōnī aut furiōsae vōciferātiōnī simillimum est. Quid enim attinet jūdicem praeparāre quī nūllus est nārrāre quod omnēs sciant falsum probātiōnēs adhibēre causae dē quā nēmō sit prōnūntiātūrus Et haec quidem ōtiōsā tantum adficī vērō et īrā vel lūctū permovērī cūjus est lubidrīī nisi quibusdam pugnae simulācrīs ad vērum discrīmen aciemque jūstam cōnsuēscimus Nihil ergō inter forēnse genus dīcendī atque hoc dēclāmātōrium intererit Sī profectus grātiā dīcimus nihil. Vtinamque adicī ad cōnsuētūdinem posset ut nōminibus ūterēmur et perplexae magis et longiōris aliquandō āctus contrōversiae fingerentur et verba in ūsū cotīdiānō posita minus timērēmus et jocōs īnserere mōrīs esset quae nōs quamlibet per aliā in scholīs exercitātī sīmus tīrōnēs in forō inveniunt. Sī vērō in ostentātiōnem compārētur dēclāmātiō sānē paulum aliquid inclīnāre ad voluptātem audientium dēbēmus. Nam et iīs āctiōnibus quae in aliquā sine dubiō vēritāte versantur sed sunt ad populārem aptātae dēlectātiōnem quālēs legimus panēgyricōs tōtumque hoc dēmōnstrātīvum genus permittitur adhibēre plūs cultus omnemque artem quae latēre plērumque in jūdiciīs dēbet nōn cōnfitērī modo sed ostentāre etiam hominibus in hōc advocātīs. Quārē dēclāmātiō quoniam est jūdiciōrum cōnsiliōrumque imāgō similis esse dēbet vēritātī quoniam autem aliquid in sē habet epidīcticōn nōnnihil sibi nitōris adsūmere. Quod faciunt āctōrēs cōmicī quī neque ita prōrsus ut nōs vulgō loquimur prōnūntiant quod esset sine arte neque procul tamen ā nātūrā recēdunt quō vitiō perīret imitātiō sed mōrem commūnīs hūjus sermōnis decōrē quōdam scaenicō exōrnant. Sīc quoque aliquā nōs incommoda ex iīs quās fīnxerimus māteriīs cōnsequentur in eō praecipuē quod multa in iīs relincuntur  incerta quae sūmimus ut vidētur aetātēs facultātēs līberī parentēs urbium ipsārum vīrēs jūra mōrēs alia hīs similia quīn aliquandō etiam argūmenta ex ipsīs positiōnum vitiīs dūcimus. Sed haec suō quoque locō. Quamvīs enim omne prōpositum operis ā nōbīs dēstinātī eō spectet ut ōrātor īnstituātur tamen nē quid studiōsī requīrant etiam sī quid erit quod ad scholās propriē pertineat in trānsitū nōn omittēmus. Jam hinc ergō nōbīs inchoanda est ea pars artis ex quā capere initium solent quī priōra omīsērunt quamquam videō quōsdam in ipsō statim līmine obstatūrōs mihi quī nihil ēgere ējus modī praeceptīs ēloquentiam pūtent sed nātūrā suā et vulgārī modo scholārum exercitātiōne contentī rīdeant etiam dīligentiam nostram exemplō magnī quoque nōminis professōrum quōrum aliquis ut opīnor interrogātus quid esset schēmā et noēmā nescīre sē quidem sed sī ad rem pertinēret esse in suā dēclāmātiōne respondit. Alius percontantī Theodōrēus an Apollodoreus esset ego inquit parmulārius. Nec sānē potuit urbānius ex cōnfessiōne īnscītiae suae ēlābī. Porrō hī quia et beneficiō ingeniī praestantēs sunt habitī et multa etiam memoriā dignā exclāmāvērunt plūrimōs habent similēs neglegentiae suae paucissimōs nātūrae. Igitur impetū dīcere sē et vīribus ūtī glōriantur neque enim opus esse probātiōne aut dispositiōne in rēbus fictīs sed cūjus reī grātia plēnum sit audītōrium sententiīs grandibus quārum optima quaeque ā perīculō petātur. Quīn etiam in cōgitandō nūllā ratiōne adhibita aut tēctum intuentēs magnum aliquid quod ultrō sē offerat plūribus saepe diēbus expectant aut murmure incertō velut classicō īnstīnctī concitātissimum corporis mōtum nōn ēnūntiandīs sed quaerendīs  verbīs accommodant. Nōnnūllī certa sibi initia priusquam sēnsum invēnerint dēstinant quibus aliquid disertī subjungendum sit eaque diū sēcum ipsī clārēque meditātī dēspērātā cōnectendī facultāte dēserunt et ad alia deinceps atque inde alia nōn minus commūnia ac nōta dēvertunt. Quī plūrimum videntur habēre ratiōnis nōn in causās tamen labōrem suum sed in locōs intendunt atque in iīs nōn corporī prōspiciunt sed abrupta quaedam ut forte ad manum vēnēre jaculantur. Vndē fit ut dissolūta et ex dīversīs congesta ōrātiō cohaerēre nōn possit similisque sit commentāriīs puerōrum in quōs ea quae aliīs dēclāmantibus laudāta sunt regerunt. Magnās tamen sententiās et rēs bonās ita enim glōriārī solent ēlīdunt nam et barbarī et servī et sī hoc sat est nūlla est ratiō dīcendī. Nē hoc quidem negāverim sequī plērumque hanc opīniōnem ut fortius dīcere videantur indoctī prīmum vitiō male jūdicantium quī mājōrem habēre vim crēdunt ea quae nōn habent artem ut effringere quam aperīre rumpere quam solvere trahere quam dūcere putant rōbustius. Nam et gladiātor quī armōrum īnscius in rixam ruit et luctātor quī tōtīus corporis nīsū in id quod semel invāsit incumbit fortior ab hīs vocātur cum interim et hīc frequenter suīs vīribus ipse prōsternitur et illum vehementīs impetūs excipit adversāriī mollis articulus. Sed sunt in hāc parte quae imperītōs etiam nātūrāliter fallant nam et dīvīsiō cum plūrimum valeat in causīs speciem vīrium minuit et rudia polītis mājōra et sparsā compositīs numerōsiōra crēduntur. Est praetereā quaedam virtūtum vitiōrumque vīcīnia qua maledicus prō līberō temerārius prō fortī effūsus prō cōpiōsō accipitur. Maledīcit autem inērudītus apertius et saepius vel cum perīculō susceptī lītigātōris frequenter etiam suō.  Adfert et ista rēs opīniōnem quia libentissimē hominēs audiunt ea quae dīcere ipsī nōluissent. Illud quoque alterum quod est in ēlocūtiōne ipsa perīculum minus vītat cōnāturque perditē unde ēvenit nōnnumquam ut aliquid grande inveniat quī semper quaerit quod nimium est vērum id et rārō prōvenit et cētera vitia nōn pēnsat. Propter hōc quoque interdum videntur indoctī cōpiam habēre mājōrem quod dīcunt omnia doctīs est et ēlēctiō et modus. Hīs accēdit quod ā cūrā docendī quod intenderint recēdunt itaque illud quaestiōnum et argūmentōrum apud corrupta jūdicia frīgus ēvītant nihilque aliud quam quod vel prāvīs voluptātibus aurēs adsistentium permulceat quaerunt. Sententiae quoque ipsae quās sōlās petunt magis ēminent cum omnia circā illās sordida et abjecta sunt ut lūmina nōn inter umbrās quem ad modum Cicerō dīcit sed plānē in tenebrīs clāriōra sunt. Itaque ingeniōsī vocentur ut lībet dum tamen cōnstet contumēliōsē sīc laudārī disertum. Nihilō minus cōnfitendum est etiam dētrahere doctrīnam aliquid ut līmam rudibus et cōtēs hebetibus et vīnō vetustātem sed vitia dētrahit atque eō solō minus est quod litterae perpoliērunt quō melius. Vērum hī prōnūntiātiōne quoque fāmam dīcendī fortius quaerunt nam et clāmant ubīque et omnia lēvāta ut ipsī vocant manū ēmūgiunt multō discursū anhēlitū jactātiōne gestus mōtū capitis furentēs. Jam collīdere manūs terrae pedem incutere femur pectus frontem caedere mīrē ad pullātum circulum facit cum ille ērudītus ut in ōrātiōne multa summittere variāre dispōnere ita etiam in prōnūntiandō suum cuique eōrum quae dīcet colōrī accommodāre āctum sciat et sī quid sit perpetuā observātiōne dignum modestus  et esse et vidērī mālit. At illī hanc vim appellant quae est potius violentia cum interim nōn āctōrēs modo aliquōs inveniās sed quod est turpius praeceptōrēs etiam quī brevem dīcendī exercitātiōnem cōnsecūtī omissā ratiōne ut tulit impetus passim tumultuentur eōsque quī plūs honōrīs litterīs tribuērunt ineptōs et jējūnōs et tepidōs et īnfirmōs ut quodque verbum contumēliōsissimum occurrit appellent. Vērum illīs quidem grātulēmur sine labōre sine ratiōne sine disciplīnā disertīs nōs quandō et praecipiendī mūnus jam prīdem dēprecātī sumus et in forō quoque dīcendī quia honestissimum fīnem putābāmus dēsinere dum dēsīderārēmur inquīrendō scrībendōque tālia cōnsōlēmur ōtium nostrum quae futūra ūsuī bonae mentis juvenibus arbitrāmur nōbīs certē sunt voluptātī. Nēmō autem ā mē exigat id praeceptōrum genus quod est ā plērīsque scrīptōribus artium trāditum ut quasi quāsdam lēgēs inmūtābilī necessitāte cōnstrictās studiōsīs dīcendī feram utique prohoemium et id quāle proxima huic nārrātiō quae lēx deinde nārrandī prōpositiō post hanc vel ut quibusdam placuit excursiō tum certus ōrdō quaestiōnum cēteraque quae velut sī aliter facere fās nōn sit quīdam tamquam jussī secuntur. Erat enim rhētoricē rēs prōrsus facilis ac parva sī ūnō et brevī praescrīptō continērētur sed mūtantur plēraque causīs temporibus occāsiōne necessitāte. Atque ideō rēs in ōrātōre praecipuā cōnsilium est quia variē et ad rērum mōmenta convertitur. Quid sī enim praecipiās imperātōrī quotiēns aciem īnstruet dērigat frontem cornua utrimque prōmoveat equitēs prō cornibus locet Erit haec quidem rēctissima fortasse ratiō quotiēns licēbit sed mūtābitur nātūra locī sī mōns occurret sī flūmen obstābit collibus silvīs asperitāte aliā prohibēbitur. Mūtābit hostium genus mūtābit praesentīs condiciō discrīminis nunc aciē  dērēctā nunc cuneīs nunc auxiliīs nunc legiōne pugnābitur nōnnumquam terga etiam dedisse simulāta fuga prōderit. Ita prohoemium necessārium an supervacuum breve an longius ad jūdicem omnī sermōne dērēctō an aliquandō āversō per aliquam figūram dīcendum sit cōnstricta an lātius fūsa nārrātiō continua an dīvīsā rēcta an ōrdine permūtātō causae docēbunt itemque dē quaestiōnum ōrdine cum in eādem contrōversiā aliud aliī partī prius quaerī frequenter expediat. Neque enim rogātiōnibus plēbisve scītīs sāncta sunt ista praecepta sed hoc quidquid est ūtilitās excōgitāvit. Nōn negābō autem sīc ūtile esse plērumque aliōquī nec scrīberem. Vērum sī eadem illa nōbīs aliud suādēbit ūtilitās hanc relictīs magistrōrum auctōritātibus sequēmur. Equidem id maximē praecipiam ac repetēns iterumque iterumque monēbō rēs duās in omnī āctū spectet ōrātor quid deceat quid expediat. Expedit autem saepe mūtāre ex illō cōnstitūtō trāditōque ōrdine aliquā et interim decet ut in statuīs atque pictūrīs vidēmus variārī habitūs vultus statūs nam rēctī quidem corporis vel minima grātia est nempe enim adversā sit faciēs et dēmissa bracchia et jūnctī pedēs et ā summīs ad īma rigēns opus. Flexus ille et ut sīc dīxerim mōtus dat āctum quendam et adfectum ideō nec ad ūnum modum fōrmātae manus et in vultū mīlle speciēs cursum habent quaedam et impetum sedent alia vel incumbunt nūda haec illa vēlāta sunt quaedam mixta ex utrōque. Quid tam distortum et ēlabōrātum quam est ille discobolōs Myrōnis Sī quis tamen ut parum rēctum improbet opus nōnne ab intellēctū artis āfuerit in quā vel praecipuē laudābilis est ipsa illā novitās ac difficultās Quam quidem grātiam et dēlectātiōnem adferunt figūrae quaeque in sēnsibus  quaeque in verbīs sunt. Mūtant enim aliquid ā rēctō atque hanc prae sē virtūtem ferunt quod ā cōnsuētūdine vulgārī recessērunt. Habet in pictūrā speciem tōta faciēs Apellēs tamen imāginem Antigonī latēre tantum alterō ostendit ut āmissī oculī dēfōrmitās latēret. Quid nōn in ōrātiōne operienda sunt quaedam sīve ostendī nōn dēbent sīve exprimī prō dignitāte nōn possunt Vt fēcit Tīmanthēs opīnor Cythnius in eā tabulā quā Cōlōtēn Tēium vīcit. Nam cum in Īphigenīae immolātiōne pīnxisset trīstem Calchantem trīstiōrem Vlixem addidisset Menelāō quem summum poterat ars efficere maerōrem cōnsūmptīs adfectibus nōn reperiēns quō dignē modo patris vultum posset exprimere vēlāvit ējus caput et suō cuique animō dedit aestimandum. Nōnne huic simile est illud Sallustiānum nam dē Carthāgine tacēre satius putō quam parum dīcere Propter quae mihi semper mōrīs fuit quam minimē alligāre mē ad praecepta quae KAQOLIKA vocitant id est ut dicāmus quō modo possumus ūniversālia vel perpetuālia rārō enim reperītur hoc genus ut nōn labefactārī parte aliquā et subruī possit. Sed dē hīs plēnius suō quidque locō tractābimus interim nōlō sē juvenēs satis īnstrūctōs sī quem ex iīs quī brevēs plērumque circumferuntur artīs libellum ēdidicerint et velut dēcrētīs technicōrum tūtōs pūtent. Multō labōre adsiduō studiō variā exercitātiōne plūrimīs experīmentīs altissima prūdentia praesentissimō cōnsiliō cōnstat ars dīcendī. Sed adjuvātur hīs quoque sī tamen rēctam viam nōn ūnam orbitam mōnstrent quā dēclīnāre quī crēdiderit nefās patiātur necesse est illam per fūnēs ingredientium tarditātem. Itaque et strātum mīlitārī labōre iter saepe dēserimus compendiō ductī et sī rēctum līmitem ruptī torrentibus pontēs  incīderint circumīre cōgēmur et sī jānua tenēbitur incendiō per parietem exībimus. Lātē fūsum opus est et multiplex et prope cotīdiē novum et dē quō numquam dicta erunt omnia. Quae sint tamen trādita quid ex hīs optimum et sī quā mūtārī adicī dētrahī melius vidēbitur dīcere experiar. Rhētoricēn in Latīnum trānsferentēs tum ōrātōriam tum ōrātrīcem nōmināvērunt. Quōs equidem nōn fraudāverim dēbitā laude quod cōpiam Rōmānī sermōnis augēre temptārint sed nōn omnia nōs dūcentēs ex Graecō secuntur sīcut nē illōs quidem quotiēns utique suīs verbīs signāre nostrā voluērunt. Et haec interpretātiō nōn minus dūra est quam illa Plautī essentia et queentia sed nē propriā quidem nam ōrātōria sīc effertur ut ēlocūtōria ōrātrīx ut ēlocūtrīx illa autem dē quā loquimur rhētoricē tālis est quālis ēloquentia. Nec dubiē apud Graecōs quoque duplicem intellēctum habet namque ūnō modō fit adpositumars rhētorica ut nāvis pīrātica alterō nōmen reī quālis est philosophiā amīcitia. Nōs ipsam nunc volumus significāre substantiam ut grammaticē litterātūra est nōn litterātrīx quem ad modum ōrātrīx nec litterātōria quem ad modum ōrātōria vērum id in rhētoricē nōn fit. Nē pugnēmus igitur cum praesertim plūrimīs aliōquī Graecīs sit ūtendum nam certē et philosophōs et mūsicōs et geōmetrās dīcam nec vim adferam nōminibus hīs indecorā in Latīnum sermōnem mūtātiōne dēnique cum M. Tullius etiam ipsīs librōrum quōs hāc dē rē prīmum scrīpserat titulīs Graecō nōmine ūtātur profectō nōn est verendum nē temere videāmur ōrātōrī maximō dē nōmine artis suae crēdidisse. Igitur rhētoricē jam enim sine metū cavillātiōnis ūtēmur hāc appellātiōne sīc ut opīnor optimē dīvidētur ut dē arte  dē artifice dē opere dicāmus. Ars erit quae disciplīna percipī dēbet ea est bene dīcendī scientiā. Artifex est quī percēpit hanc artem id est ōrātor cūjus est summa bene dīcere. Opus quod efficitur ab artifice id est bona ōrātiō. Haec omnia rūrsus dīdūcuntur in speciēs sed illa sequentia suō locō nunc quae dē prīmā parte tractanda sunt ōrdiar. Ante omnia quid sit rhētoricē. Quae fīnītur quidem variē sed quaestiōnem habet duplicem aut enim dē quālitāte ipsīus reī aut dē comprēnsiōne verbōrum dissēnsiō est. Prīma atque praecipua opīniōnum circā hōc differentiā quod aliī malōs quoque virōs posse ōrātōrēs dīcī putant aliī quōrum nōs sententiae accēdimus nōmen hoc artemque dē quā loquimur bonīs dēmum tribuī volunt. Eōrum autem quī dīcendī facultātem ā mājōre ac magis expetendā vītae laude sēcernunt quīdam rhētoricēn vim tantum quīdam scientiam sed nōn virtūtem quīdam ūsum quīdam artem quidem sed ā scientiā et virtūte dījūnctam quīdam etiam prāvitātem quandam artis id est KAKOTEXNIAN nōmināvērunt. Hī ferē aut in persuādendō aut in dīcendō aptē ad persuādendum positum ōrandī mūnus sunt arbitrātī id enim fierī potest ab eō quoque quī vir bonus nōn sit. Est igitur frequentissimus fīnis rhētoricēn esse vim persuādendī. Quod ego vim appellō plērīque potestātem nōnnūllī facultātem vocant quae rēs nē quid adferat ambiguitātis vim dīcō DUNAMIN. Haec opīniō orīginem ab Īsocrate sī tamen rē vērā ars quae circumfertur ējus est dūxit. Quī cum longē sit ā voluntāte īnfāmantium ōrātōris officia fīnem artis temere comprēndit dīcēns esse rhētoricēn persuādendī opificem id est PEIQOUS DHMIOURGON neque enim mihi permīserim eadem utī dēclīnātiōne quā Ennius M. Cethēgum suādae medullam vocat. Apud Platōnem quoque Gorgiās in librō  quī nōmine ējus īnscrīptus est idem ferē dīcit sed hanc Platō illīus opīniōnem vult accipī nōn suam. Cicerō plūribus locīs scrīpsit officium ōrātōris esse dīcere adpositē ad persuādendum in rhētoricīs etiam quōs sine dubiō ipse nōn probat fīnem facit persuādēre. Vērum et pecūnia persuādet et grātia et auctōritās dīcentis et dignitās postrēmō aspectus etiam ipse sine vōce quō vel recordātiō meritōrum cūjusque vel faciēs aliqua miserābilis vel fōrmae pulchritūdō sententiam dictat. Nam et Mānium Aquilium dēfendēns Antōnius cum scissā veste cicātrīcēs quās is prō patriā pectore adversō suscēpisset ostendit nōn ōrātiōnis habuit fīdūciam sed oculīs populī Rōmānī vim attulit quem illō ipsō aspectū maximē mōtum in hōc ut absolveret reum crēditum est. Servium quidem Galbam miserātiōne sōlā quā nōn suōs modo līberōs parvolōs in contiōne prōdūxerat sed Gallī etiam Sulpicī fīlium suīs ipse manibus circumtulerat ēlāpsum esse cum aliōrum monumentīs tum Catōnis ōrātiōne testātum est. Et Phrȳnēn nōn Hyperīdis āctiōne quamquam admīrābilī sed cōnspectū corporis quod illa speciōsissimum aliōquī dīductā nūdāverat tunicā putant perīculō līberātam. Quae sī omnia persuādent nōn est hic dē quō locūtī sumus idōneus fīnis. Ideōque dīligentiōrēs sunt vīsī sibi quī cum dē rhētoricē īdem sentīrent exīstimārunt eam vim dīcendō persuādendī. Quem fīnem Gorgiās in eōdem dē quō suprā dīximus librō velut coāctus ā Sōcrate facit ā quō nōn dissentit Theodectēs sīve ipsīus id opus est quod dē rhētoricē nōmine ējus īnscrībitur sīve ut crēditum est Aristotelīs in quō est fīnem esse rhētoricēs dūcere hominēs dīcendō in id quod āctor velit. Sed nē hoc quidem satis est comprehēnsum persuādent enim dīcendō vel dūcunt in id  quod volunt aliī quoque ut meretrīcēs adūlātōrēs corruptōrēs. At contrā nōn persuādet semper ōrātor ut interim nōn sit proprius hic fīnis ējus interim sit commūnis cum iīs quī ab ōrātōre procul absunt. Atquī nōn multum ab hōc fīne abest Apollodōrus dīcēns jūdiciālis ōrātiōnis prīmum et super omnia esse persuādēre jūdicī et sententiam ējus dūcere in id quod velit. Nam et ipse ōrātōrem fortūnae subicit ut sī nōn persuāserit nōmen suum retinēre nōn possit. Quīdam recessērunt ab ēventū sīcut Aristotelēs dīcit rhētoricē est vīs inveniendī omnia in ōrātiōne persuāsibilia. Quī fīnis et illud vitium dē quō suprā dīximus habet et īnsuper quod nihil nisi inventiōnem complectitur quae sine ēlocūtiōne nōn est ōrātiō. Hermagorae quī fīnem ējus esse ait persuāsibiliter dīcere et aliīs quī eandem sententiam nōn īsdem tantum verbīs explicant ac fīnem esse dēmōnstrant dīcere quae oporteat omnia ad persuādendum satis respōnsum est cum persuādēre nōn tantum ōrātōris esse convīcimus. Addita sunt hīs alia variē. Quīdam enim circā rēs omnēs quīdam circā cīvīlēs modo versārī rhētoricēn putāvērunt quōrum vērius utrum sit in eō locō quī hūjus quaestiōnis proprius est dīcam. Omnia subjēcisse ōrātōrī vidētur Aristotelēs cum dīxit vim esse videndī quid in quāque rē possit esse persuāsibile et Iatroclēs quī nōn quidem adicit in quāque rē sed nihil excipiendō īdem ostendit vim enim vocat inveniendī quod sit in ōrātiōne persuāsibile. Quī fīnēs et ipsī sōlam complectuntur inventiōnem. Quod vitium fugiēns Eudorus vim putat inveniendī et ēloquendī cum ōrnātū crēdibilia in omnī ōrātiōne. Sed cum eōdem modo crēdibilia quō persuāsibilia etiam nōn ōrātor inveniat adiciendō in omnī ōrātiōne magis  quam superiōrēs concēdit scelera quoque suādentibus pulcherrimae reī nōmen. Gorgiās apud Platōnem suādendī sē artificem in jūdiciīs et aliīs coetibus esse ait dē jūstīs quoque et injūstīs tractāre cui Sōcratēs persuādendī nōn docendī concēdit facultātem. Quī vērō nōn omnia subiciēbant ōrātōrī sollicitius ac verbōsius ut necesse erat adhibuērunt discrīmina quōrum fuit Aristōn Critolāī Peripatēticī discipulus cūjus hic fīnis est scientiā videndī et agendī in quaestiōnibus cīvīlibus per ōrātiōnem populārīs persuāsiōnis. Hic scientiam quia Peripatēticus est nōn ut Stōicī virtūtis locō pōnit populārem autem comprēndendō persuāsiōnem etiam contumēliōsus est adversus artem ōrandī quam nihil putat doctīs persuāsūram. Illud dē omnibus quī circā cīvīlēs dēmum quaestiōnēs ōrātōrem jūdicant versārī dictum sit exclūdī ab iīs plūrima ōrātōris officia illam certē laudātīvam tōtam quae est rhētoricēs pars tertia. Cautius Theodōrus Gadareus ut jam ad eōs veniāmus quī artem quidem esse eam sed nōn virtūtem putāvērunt. Ita enim dīcit ut ipsīs eōrum verbīs ūtar quī haec ex Graecō trānstulērunt ars inventrīx et jūdicātrīx et ēnūntiātrīx decente ōrnātū secundum mēnsiōnem ējus quod in quoque potest sūmī persuāsibile in māteriā cīvīlī. Itemque Cornēlius Celsus quī fīnem rhētoricēs ait dīcere persuāsibiliter in dubiā cīvīlī māteriā. Quibus sunt nōn dissimilēs quī ab aliīs trāduntur quālīs est ille vīs videndī et ēloquendī dē rēbus cīvīlibus subjectīs sibi cum quādam persuāsiōne et quōdam corporis habitū et eōrum quae dīcet prōnūntiātiōne. Mīlle alia sed aut eadem aut ex īsdem composita quibus item cum dē māteriā rhētoricēs dīcendum erit respondēbimus. Quīdam eam neque vim neque scientiam neque artem putāvērunt sed Critolāus  ūsum dīcendī nam hoc TRIBH significat Athēnaeus fallendī artem. Plērīque autem dum pauca ex Gorgiā Platōnis ā priōribus imperītē excerpta legere contentī neque hoc tōtum neque alia ējus volūmina ēvolvunt in maximum errōrem incīdērunt crēduntque eum in hāc esse opīniōne ut rhētoricēn nōn artem sed perītiam quandam grātiae ac voluptātis exīstimet et aliō locō cīvīlitātis particulae simulācrum et quārtam partem adūlātiōnis quod duās partēs cīvīlitātis corporī adsignet medicīnam et quam interpretantur exercitātrīcem duās animō lēgālem atque jūstitiam adūlātiōnem autem medicīnae vocet cocōrum artificium exercitātrīcis mangōnum quī colōrem fūcō et vērum rōbur inānī sagīnā mentiantur lēgālīs cavillātrīcem jūstitiae rhētoricēn. Quae omnia sunt quidem scrīpta in hōc librō dictaque ā Sōcrate cūjus personā vidētur Platō significāre quid sentiat sed aliī sunt ējus sermōnēs ad coarguendōs quī contrā disputant compositī quōs ELEGKTIKŌUS vocant aliī ad praecipiendum quī DOGMATIKOĪ appellantur. Sōcratēs autem seu Platō eam quidem quae tum exercēbātur rhētoricēn tālem putat nam et dīcit hīs verbīs TOUTON TON TROPŌN ŌN UMĒĪS POLITEUESQĒ vēram autem et honestam intellegit itaque disputātiō illa contrā Gorgiān ita clūditur OUKOUN ANAGKH TON RHTORIKON DIKAION EINAĪ TON DĒ DIKAION BOULESQAĪ DIKAIA PRATTEIN. Ad quod ille quidem conticēscit sed sermōnem suscipit Polus juvenīlī calōre incōnsīderātior contrā quem illa dē simulācrō et adūlātiōne dīcuntur. Tum Calliclēs adhūc concitātior quī tamen ad hanc perdūcitur clausulam TON MELLONTA ORQWS RHTORIKON ESESQAĪ DIKAION ĀRĀ DEĪ EINAĪ KAI EPISTHMONĀ TWN DIKAIWN ut appāreat Platōnī nōn rhētoricēn vidērī mālum  sed eam vēram nisi jūstō ac bonō nōn contingere. Adhūc autem in Phaedrō manifēstius facit hanc artem cōnsummārī citra jūstitiae quoque scientiam nōn posse cui opīniōnī nōs quoque accēdimus. An aliter dēfēnsiōnem Sōcratis et eōrum quī prō patriā ceciderant laudem scrīpsisset Quae certē sunt ōrātōris opera. Sed in illud hominum genus quod facilitāte dīcendī male ūtēbātur invectus est. Nam et Sōcratēs inhonestam sibi crēdidit ōrātiōnem quam eī Lȳsiās reō composuerat et tum maximē scrībere lītigātōribus quae illī prō sē ipsī dīcerent erat mōrīs atque ita jūrī quō nōn licēbat prō alterō agere fraus adhibēbātur. Doctōrēs quoque ējus artis parum idōneī Platōnī vidēbantur quī rhētoricēn ā jūstitiā sēparārent et vērīs crēdibilia praeferrent nam id quoque dīcit in Phaedrō. Cōnsēnsisse autem illīs superiōribus vidērī potest etiam Cornēlius Celsus cūjus haec verba sunt ōrātor simile tantum vērī petit deinde paulō post nōn enim bona cōnscientia sed victōria lītigantis est praemium quae sī vēra essent pessimōrum hominum foret haec tam perniciōsa nocentissimīs mōribus dare īnstrūmenta et nēquitiam praeceptīs adjuvāre. Sed illī ratiōnem opīniōnis suae vīderint. Nōs autem ingressī fōrmāre perfectum ōrātōrem quem in prīmīs esse virum bonum volumus ad eōs quī dē hōc opere melius sentiunt revertāmur. Rhētoricēn autem quīdam eandem cīvīlitātem esse jūdicāvērunt Cicerō scientiae cīvīlis partem vocat cīvīlis autem scientia īdem quod sapientia est quīdam eandem philosophiam quōrum est Īsocratēs. Huic ējus substantiae maximē conveniet fīnītiō rhētoricēn esse bene dīcendī scientiam. Nam et ōrātiōnis omnēs virtūtēs semel complectitur et prōtinus etiam mōrēs ōrātōris cum bene dīcere nōn possit nisi bonus. Īdem valet Chrȳsippī fīnis  ille ductus ā Cleanthe scientiā rēctē dīcendī. Sunt plūrēs ējusdem sed ad aliās quaestiōnēs magis pertinent. Īdem sentīret fīnis hoc modo comprēnsus persuādēre quod oporteat nisi quod artem ad exitum alligat. Bene Arēus dīcere secundum virtūtem ōrātiōnis. Exclūdunt ā rhētoricē malōs et illī quī scientiam cīvīlium officiōrum eam putāvērunt sī scientiam virtūtem jūdicant sed angustē intrā cīvīlēs quaestiōnēs coercent. Albucius nōn obscūrus professor atque auctor scientiam bene dīcendī esse cōnsentit sed exceptiōnibus peccat adiciendō circā cīvīlēs quaestiōnēs et crēdibiliter quārum jam utrīque respōnsum est. Probābilis et illī voluntātis quī rēctē sentīre et dīcere rhētoricēs putāvērunt. Hī sunt ferē fīnēs maximē inlūstrēs et dē quibus praecipuē disputātur. Nam omnis quidem persequī neque attinet neque possum cum prāvum quoddam ut arbitror studium circā scrīptōrēs artium extiterit nihil īsdem verbīs quae prior aliquis occupāsset fīniendī quae ambitiō procul aberit ā mē. Dīcam enim nōn utique quae invēnerō sed quae placēbunt sīcut hoc rhētoricēn esse bene dīcendī scientiam cum repertō quod est optimum quī quaerit aliud pējus velit. Hīs adprobātis simul manifēstum est illud quoque quem fīnem vel quid summum et ultimum habeat rhētoricē quod TĒLŌS dīcitur ad quod omnis ars tendit nam sī est ipsa bene dīcendī scientiā fīnis ējus et summum est bene dīcere. Sequitur quaestiō an ūtilis rhētoricē. Nam quīdam vehementer in eam invehī solent et quod sit indignissimum in accūsātiōnem ōrātiōnis ūtuntur ōrandī vīribus ēloquentiam esse quae poenīs ēripiat scelestōs cūjus fraude damnentur interim bonī cōnsilia dūcantur in pējus nec sēditiōnēs modo turbaeque populārēs sed bella etiam inexpiābilia excitentur cūjus dēnique tum maximus sit ūsus cum prō falsīs  contrā vēritātem valet. Nam et Sōcratī obiciunt cōmicī docēre eum quō modo pējōrem causam meliōrem faciat et contrā Tīsiān et Gorgiān similia dīcit pollicērī Platō. Et hīs adiciunt exempla Graecōrum Rōmānōrumque et ēnumerant quī perniciōsa nōn singulīs tantum sed rēbus etiam pūblicīs ūsī ēloquentiā turbāverint cīvitātium status vel ēverterint eōque et Lacedaemoniōrum cīvitāte expulsam et Athēnīs quoque ubi āctor movēre adfectus vetābātur velut recīsam ōrandī potestātem. Quō quidem modo nec ducēs erunt ūtilēs nec magistrātūs nec medicīna nec dēnique ipsa sapientia nam et dux Flāminius et Gracchī Sāturnīnī Glauciae magistrātūs et in medicīs venēna et in iīs quī philosophōrum nōmine male ūtuntur gravissima nōnnumquam flāgitia dēprehēnsa sunt. Cibōs aspernēmur attulērunt saepe valētūdinis causās numquam tēcta subeāmus super habitantēs aliquandō prōcumbunt nōn fabricētur mīlitī gladius potest utī eōdem ferrō latrō. Quis nescit ignēs aquās sine quibus nūlla sit vīta et nē terrēnīs inmorer sōlem lūnamque praecipua sīderum aliquandō et nocēre Num igitur negābitur dēfōrmem Pyrrhī pācem Caecus ille Appius dīcendī vīribus dirēmisse Aut nōn dīvīna M. Tullī ēloquentiā et contrā lēgēs agrāriās populārīs fuit et Catilīnae frēgit audāciam et supplicātiōnēs quī maximus honor victōribus bellō ducibus datur in togā meruit Nōn perterritōs mīlitum animōs frequenter ā metū revocat ōrātiō et tot pugnandī perīcula ineuntibus laudem vītā potiōrem esse persuādet Neque vērō mē Lacedaemoniī atque Athēniēnsēs magis mōverint quam populus Rōmānus apud quem summā semper ōrātōribus dignitās fuit. Equidem nec urbium conditōrēs reor aliter effectūrōs fuisse ut vaga illa multitūdō coīret in populōs nisi docta vōce commōtā nec lēgum  repertōrēs sine summā vī ōrandī cōnsecūtōs ut sē ipsī hominēs ad servitūtem jūris adstringerent. Quīn ipsa vītae praecepta etiam sī nātūrā sunt honesta plūs tamen ad fōrmandās mentēs valent quotiēns pulchritūdinem rērum clāritās ōrātiōnis inlūminat. Quārē etiam sī in utramque partem valent arma fācundiae nōn est tamen aecum id habērī mālum quō bene ūtī licet. Vērum haec apud eōs forsitan quaerantur quī summam rhētoricēs ad persuādendī vim rettulērunt. Sī vērō est bene dīcendī scientiā quem nōs fīnem sequimur ut sit ōrātor in prīmīs vir bonus ūtilem certē esse eam cōnfitendum est. Et hercule deus ille prīnceps parēns rērum fabricātorque mundī nūllō magis hominem sēparāvit ā cēterīs quae quidem mortālia essent animālibus quam dīcendī facultāte. Nam corpora quidem magnitūdine vīribus firmitāte patientiā vēlōcitāte praestantiōra in illīs mūtīs vidēmus eadem minus egēre adquīsītae extrīnsecus opis nam et ingredī citius et pāscī et trānāre aquās citrā docentem nātūrā ipsa sciunt et plēraque contrā frīgus ex suō corpore vestiuntur et arma iīs ingenita quaedam et ex obviō ferē vīctus circā quae omnia multus hominibus labor est. Ratiōnem igitur nōbīs praecipuam dedit ējusque nōs sociōs esse cum dīs inmortālibus volvit. Sed ipsa ratiō neque tam nōs juvāret neque tam esset in nōbīs manifēsta nisi quae concēpissēmus mente prōmere etiam loquendō possēmus quod magis dēesse cēterīs animālibus quam intellēctum et cōgitātiōnem quandam vidēmus. Nam et mollīre cubīlia et nīdōs texere et ēducāre fētūs et exclūdere quīn etiam repōnere in hiemem alimenta opera quaedam nōbīs inimitābilia quālia sunt cērārum ac mellīs efficere nōnnūllius fortasse ratiōnis est sed quia carent sermōne quae id faciunt mūta atque inratiōnālia vocantur. Dēnique hominēs quibus negāta vōx est quantulum adjuvat animus ille caelestis Quārē sī nihil ā dīs ōrātiōne melius  accēpimus quid tam dignum cultū ac labōre dūcāmus aut in quō mālimus praestāre hominibus quam quō ipsī hominēs cēterīs animālibus praestant eō quidem magis quod nūlla in parte plēnius labor grātiam refert Id adeō manifēstum erit sī cōgitāverimus unde et quō usque jam prōvecta sit ōrandī facultās et adhūc augērī potest. Nam ut omittam dēfendere amīcōs regere cōnsiliīs senātum populum exercitum in quae velit dūcere quam sit ūtile conveniatque bonō vīrō nōnne pulchrum vel hoc ipsum est ex commūnī intellēctū verbīsque quibus ūtuntur omnēs tantum adsequī laudis et glōriae ut nōn loquī et ōrāre sed quod Perīclī contigit fulgere ac tonāre videāris Fīnis nōn erit sī expatiārī parte in hāc et indulgēre voluptātī velim. Trānseāmus igitur ad eam quaestiōnem quae sequitur an rhētoricē ars sit. Quod quidem adeō ex iīs quī praecepta dīcendī trādidērunt nēmō dubitāvit ut etiam ipsīs librōrum titulīs testātum sit scrīptōs eōs dē arte rhētoricā Cicerō vērō etiam quae rhētoricē vocētur esse artificiōsam ēloquentiam dīcat. Quod nōn ōrātōrēs tantum vindicārunt ut studiīs aliquid suīs praestitisse videantur sed cum iīs philosophī et Stōicī et Peripatēticī plērīque cōnsentiunt. Ac mē dubitāsse cōnfiteor an hanc partem quaestiōnis tractandam putārem nam quis est adeō nōn ab ērudītiōne modo sed ā sēnsū remōtus hominis ut fabricandī quidem et texendī et lutō vāsa dūcendī artem putet rhētoricēn autem maximum ac pulcherrimum ut suprā dīximus opus in tam sublīme fastīgium exīstimet sine arte vēnisse Equidem illōs quī contrā disputāvērunt nōn tam id sēnsisse quod dīcerent quam exercēre ingenia māteriae difficultāte crēdō voluisse  sīcut Polycratēn cum Busirim laudāret et Clytaemestram quamquam is quod hīs dissimile nōn esset composuisse ōrātiōnem quae est habitā contrā Sōcraten dīcitur. Quīdam nātūrālem esse rhētoricēn volunt et tamen adjuvārī exercitātiōne nōn diffitentur ut in librīs Cicerōnis dē Ōrātōre dīcit Antōnius observātiōnem quandam esse nōn artem. Quod nōn ideō ut prō vērō accipiāmus est positum sed ut Antōnī persōna servētur quī dissimulātor artis fuit hanc autem opīniōnem habuisse Lȳsiās vidētur. Cūjus sententiae tālis dēfēnsiō est quod indoctī et barbarī et servī prō sē cum locuntur aliquid dīcant simile prīncipiō nārrent probent refūtent et quod vim habeat epilogī dēprecentur. Deinde adiciunt illās verbōrum cavillātiōnēs nihil quod ex arte fīat ante artem fuisse atquī dīxisse hominēs prō sē et in aliōs semper doctōrēs artīs sērō et circā Tīsiān et Coraca prīmum repertōs ōrātiōnem igitur ante artem fuisse eōque artem nōn esse. Nōs porrō quandō coeperit hūjus reī doctrīnā nōn labōrāmus quamquam apud Homērum et praeceptōrem Phoenīcem cum agendī tum etiam loquendī et ōrātōrēs plūrēs et omne in tribus ducibus ōrātiōnis genus et certāmina quoque prōposita ēloquentiae inter juvenēs invēnimus quīn in caelātūrā clipeī Achillis et lītēs sunt et āctōrēs. Illud enim admonēre satis est omnia quae ars cōnsummāverit ā nātūrā initia dūxisse aut tollātur medicīna quae ex observātiōne salūbrium atque hīs contrāriōrum reperta est et ut quibusdam placet tōta cōnstat experīmentīs nam et vulnus dēligāvit aliquis antequam haec ars esset et febrem quiēte et abstinentiā nōn quia ratiōnem vidēbat sed quia id valētūdō ipsa coēgerat mītigāvit nec fabrica sit ars casās enim prīmī illī sine arte fēcērunt nec mūsica cantātur ac saltātur  per omnīs gentēs aliquō modo. Ita sī rhētoricē vocārī dēbet sermō quīcumque fuisse eam antequam esset ars cōnfitēbor sī vērō nōn quisquis loquitur ōrātor est et tum nōn tamquam ōrātōrēs loquēbantur necesse est ōrātōrem factum arte nec ante artem fuisse fateantur. Quō illud quoque exclūditur quod dīcunt nōn esse artīs id quod faciat quī nōn didicerit dīcere autem hominēs et quī nōn didicerint. Ad cūjus reī cōnfirmātiōnem adferunt Dēmāden rēmigem et Aeschinen hypocriten ōrātōrēs fuisse. Falsō nam neque ōrātor esse quī nōn didicit potest et hōs sērō potius quam numquam didicisse quis dīxerit quamquam Aeschinēs ab initiō sit versātus in litterīs quās pater ējus etiam docēbat Dēmādēn neque nōn didicisse certum sit et continua dīcendī exercitātiō potuerit tantum quantuscumque posteā fuit fēcisse nam id potentissimum discendī genus est. Sed et praestantiōrem sī didicisset futūrum fuisse dīcere licet neque enim ōrātiōnēs scrībere est ausus ut eum multum valuisse in dīcendō sciāmus. Aristotelēs ut solet quaerendī grātia quaedam subtīlitātis suae argūmenta excōgitāvit in Grylō sed īdem et dē arte rhētoricā trīs librōs scrīpsit et in eōrum prīmō nōn artem sōlum eam fatētur sed eī particulam cīvīlitātis sīcut dialecticēs adsignat. Multa Critolāus contrā multa Rhodius Athēnodōrus. Agnōn quidem dētrāxit sibi īnscrīptiōne ipsa fidem quā rhētoricēs accūsātiōnem professus est. Nam dē Epicūrō quī disciplīnās omnēs fugit nihil mīror. Hī complūra dīcunt sed ex paucīs locīs ducta itaque potentissimīs eōrum breviter occurram nē in īnfīnītum quaestiō ēvādat. Prīma iīs argūmentātiō ex māteriā est. Omnis enim artēs  ājunt habēre māteriam quod est vērum rhētoricēs nūllam esse propriam quod esse falsum in sequentibus probābō. Alterā est calumniā nūllam artem falsīs adsentīrī opīniōnibus quia cōnstituī sine perceptiōne nōn possit quae semper vēra sit rhētoricēn adsentīrī falsīs nōn esse igitur artem. Ego rhētoricēn nōnnumquam dīcere falsa prō vērīs cōnfitēbor sed nōn ideō in falsā quoque esse opīniōne concēdam quia longē dīversum est ipsī quid vidērī et ut aliī videātur efficere. Nam et imperātor falsīs ūtitur saepe ut Hannibal cum inclūsus ā Fabiō sarmentīs circum cornua boum dēligātīs incēnsīsque per noctem in adversōs montēs agēns armenta speciem hostī abeuntis exercitus dēdit sed illum fefellit ipse quid vērum esset nōn ignōrāvit. Nec vērō Theopompus Lacedaemonius cum permūtātō cum uxōre habitū ē cūstōdiā ut mulier ēvāsit falsam dē sē opīniōnem habuit sed cūstōdibus praebuit. Item ōrātor cum falsō ūtitur prō vērō scit esse falsum eōque sē prō vērō utī nōn ergō falsam habet ipse opīniōnem sed fallit alium. Nec Cicerō cum sē tenebrās offūdisse jūdicibus in causā Cluentī glōriātus est nihil ipse vīdit. Et pictor cum vī artis suae efficit ut quaedam ēminēre in opere quaedam recessisse crēdāmus ipse eā plānā esse nōn nescit. Ājunt etiam omnēs artēs habēre fīnem aliquem prōpositum ad quem tendant hunc modo nūllum esse in rhētoricē modo nōn praestārī eum quī prōmittātur. Mentiuntur nōs enim esse fīnem jam ostendimus et quis esset dīximus et praestābit hunc semper ōrātor semper enim bene dīcet. Firmum autem hoc quod oppōnitur adversus eōs fortasse sit quī persuādēre fīnem putāvērunt noster ōrātor arsque ā nōbīs fīnītā nōn sunt posita in ēventū tendit quidem ad victōriam quī dīcit sed cum bene dīxit etiam sī nōn vincat id quod artē continētur effēcit. Nam et gubernātor vult salvā nāve in portum pervenīre sī tamen tempestāte fuerit abreptus nōn ideō minus erit gubernātor dīcetque  nōtum illud dum clāvum rēctum teneam et medicus sānitātem aegrī petit sī tamen aut valētūdinis vī aut intemperantiā aegrī aliōve quō cāsū summā nōn contingit dum ipse omnia secundum ratiōnem fēcerit medicīnae fīne nōn excidet. Ita ōrātōrī bene dīxisse fīnis est. Nam est ars ea ut post paulum clārius ostendēmus in āctū posita nōn in effectū. Ita falsum erit illud quoque quod dīcitur artēs scīre quandō sint fīnem cōnsecūtae rhētoricēn nescīre nam sē quisque bene dīcere intelleget. Vtī etiam vitiīs rhētoricēn quod ars nūlla faciat crīminantur quia et falsum dīcat et adfectus moveat. Quōrum neutrum est turpe cum ex bonā ratiōne proficīscitur ideōque nec vitium nam et mendācium dīcere etiam sapientī aliquandō concessum est et adfectus sī aliter ad aequitātem perdūcī jūdex nōn poterit necessāriō movēbit ōrātor imperītī enim jūdicant et quī frequenter in hōc ipsum fallendī sint nē errent. Nam sī mihi sapientēs jūdicēs dentur sapientium contiōnēs atque omne cōnsilium nihil invidia valeat nihil grātia nihil opīniō praesūmpta falsīque testēs perquam sit exiguus ēloquentiae locus et prope in sōlā dēlectātiōne pōnātur. Sīn et audientium mōbilēs animī et tot malīs obnoxia vēritās arte pugnandum est et adhibenda quae prōsunt neque enim quī rēcta viā dēpulsus est redūcī ad eam nisi aliō flexū potest. Plūrima vērō ex hōc contrā rhētoricēn cavillātiō est quod ex utrāque causae parte dīcātur. Inde haec nūllam esse artem contrāriam sibi rhētoricēn esse contrāriam sibi nūllam artem dēstruere quod effēcerit accidere hoc rhētoricēs operī. Item aut dīcenda eam docēre aut nōn dīcenda ita vel per hōc nōn esse artem quod nōn dīcenda praecipiat vel per hōc quod cum dīcendā praecēperit etiam contrāria hīs doceat. Quae omnia appāret dē eā rhētoricē dīcī quae sit ā  bonō virō atque ab ipsā virtūte sējūncta aliōquī ubi injūsta causa est ibi rhētoricē nōn est adeō ut vix admīrābilī quōdam cāsū possit accidere ut ex utrāque parte ōrātor id est vir bonus dīcat. Tamen quoniam hoc quoque in rērum nātūram cadit ut duōs sapientēs aliquandō jūstae causae in dīversum trahant quandō etiam pugnātūrōs eōs inter sē sī ratiō ita dūxerit crēdunt respondēbō prōpositīs atque ita quidem ut appāreat haec adversus eōs quoque frūstrā excōgitāta quī malīs mōribus nōmen ōrātōris indulgent. Nam rhētoricē nōn est contrāria sibi causa enim cum causā nōn illa sēcum ipsa compōnitur. Nec sī pugnent inter sē quī idem didicērunt idcircō ars quae utrīque trādita est nōn erit aliōquī nec armōrum quia saepe gladiātōrēs sub eōdem magistrō ērudītī inter sē compōnuntur nec gubernandī quia nāvālibus proeliīs gubernātor est gubernātōrī adversus nec imperātōria quia imperātor cum imperātōre contendit. Item nōn ēvertit opus rhētoricē quod efficit neque enim positum ā sē argūmentum solvit ōrātor sed nē rhētoricē quidem quia apud eōs quī in persuādendō fīnem putant aut sī quis ut dīxī cāsūs duōs inter sē bonōs virōs composuerit vērī similia quaerentur nōn autem sī quid est alterō crēdibilius id eī contrārium est quod fuit crēdibile. Nam ut candidō candidius et dulcī dulcius nōn est adversum ita nec probābilī probābilius. Neque praecipit umquam nōn dīcenda nec dīcendīs contrāria sed quae in quāque causā dīcenda sunt. Nōn semper autem eī etiamsī frequentissimē tuenda vēritās erit sed aliquandō exigit commūnis ūtilitās ut etiam falsa dēfendat. Pōnuntur hae quoque in secundō Cicerōnis dē Ōrātōre librō contrādictiōnēs artem eārum rērum esse quae sciantur ōrātōris omnem āctiōnem opīniōne nōn scientiā continērī  quia et apud eōs dīcat quī nesciant et ipse dīcat aliquandō quod nesciat. Ex hīs alterum id est an sciat jūdex dē quō dīcātur nihil ad ōrātōris artem alterī respondendum. Ars eārum rērum est quae sciuntur. Rhētoricē ars est bene dīcendī bene autem dīcere scit ōrātor. Sed nescit an vērum sit quod dīcit. Nē iī quidem quī ignem aut aquam aut quattuor elementa aut corpora īnsecābilia esse ex quibus rēs omnēs initium dūxerint trādunt nec quī intervālla sīderum et mēnsūrās sōlis ac terrae colligunt disciplīnam tamen suam artem vocant. Quodsī ratiō efficit ut haec nōn opīnārī sed propter vim probātiōnum scīre videantur eadem ratiō īdem praestāre ōrātōrī potest. Sed an causa vēra sit nescit. Nē medicus quidem an dolōrem capitis habeat quī hoc sē patī dīcet cūrābit tamen tamquam id vērum sit et erit ars medicīna. Quid quod rhētoricē nōn utique prōpositum habet semper vēra dīcendī sed semper vērī similia Scit autem esse vērī similia quae dīcit. Adiciunt hīs quī contrā sentiunt quod saepe quae in aliīs litibus inpugnārunt āctōrēs causārum eadem in aliīs dēfendant. Quod nōn artis sed hominis est vitium. Haec sunt praecipua quae contrā rhētoricēn dicantur alia et minōra et tamen ex hīs fontibus dērīvāta. Cōnfirmātur autem esse artem eam breviter. Nam sīve ut Cleanthēs volvit ars est potestās via id est ōrdine efficiēns esse certē viam atque ōrdinem in bene dīcendō nēmō dubitāverit sīve ille ab omnibus ferē probātus fīnis observātur artem cōnstāre ex perceptiōnibus cōnsentientibus et coexercitātīs ad fīnem ūtilem vītae jam ostendimus nihil nōn hōrum in rhētoricē inesse. Quid quod et īnspectiōne et exercitātiōne ut artēs cēterae cōnstat Nec potest ars nōn esse sī est ars dialecticē quod ferē cōnstat cum ab eā speciē magis quam genere differat. Sed nec illa omittenda sunt quā in rē alius sē inartificiāliter alius artificiāliter gerat in  eā esse artem et in eō quod quī didicerit melius faciat quam quī nōn didicerit esse artem. Atquī nōn sōlum doctus indoctum sed etiam doctior doctum in rhētoricēs opere superābit neque essent ējus aliter tam multa praecepta tamque magnī quī docērent. Idque cum omnibus cōnfitendum est tum nōbīs praecipuē quī ratiōnem dīcendī ā bonō virō nōn sēparāmus. Cum sint autem artium aliae positae in īnspectiōne id est cognitiōne et aestimātiōne rērum quālīs est astrologia nūllum exigēns āctum sed ipsō reī cūjus studium habet intellēctū contenta quae QEWRHTIKH vocātur aliae in agendō quārum in hōc fīnis est et ipsō āctū perficitur nihilque post āctum operis relinquit quae PRAKTIKH dīcitur quālis saltātiō est aliae in effectū quae operīs quod oculīs subicitur cōnsummātiōne fīnem accipiunt quam POHTIKHN appellāmus quālis est pictūra ferē jūdicandum est rhētoricēn in āctū cōnsistere hoc enim quod est officiī suī perficit atque ita ab omnibus dictum est. Mihi autem vidētur etiam ex illīs cēterīs artibus multum adsūmere. Nam et potest aliquandō ipsa per sē īnspectiōne esse contenta. Erit enim rhētoricē in ōrātōre etiam tacente et sī dēsierit agere vel prōpositō vel aliquō cāsū impedītus nōn magis dēsinet esse ōrātor quam medicus quī cūrandī fēcerit fīnem. Nam est aliquis ac nesciō an maximus etiam ex sēcrētīs studiīs frūctus ac tum pūra voluptās litterārum cum ab āctū id est opera recessērunt et contemplātiōne suī fruuntur. Sed effectīvae quoque aliquid simile scrīptīs ōrātiōnibus vel historiīs quod ipsum opus in parte ōrātōriā meritō pōnimus cōnsequētur. Sī tamen ūna ex tribus artibus habenda sit quia maximus ējus ūsus āctū continētur atque est in eō frequentissima dīcātur  āctīva vel administrātīva nam et hoc ējusdem reī nōmen est. Sciō quaerī etiam nātūrane plūs ad ēloquentiam cōnferat an doctrīnā. Quod ad prōpositum quidem operis nostrī nihil pertinet neque enim cōnsummātus ōrātor nisi ex utrōque fierī potest plūrimum tamen referre arbitror quam esse in hōc locō quaestiōnem velimus. Nam sī partī utrīlibet omnīnō alteram dētrahās nātūra etiam sine doctrīnā multum valēbit doctrīna nūlla esse sine nātūrā poterit. Sīn ex parī coeant in mediocribus quidem utrīsque mājus adhūc nātūrae crēdam esse mōmentum cōnsummātōs autem plūs doctrīnae dēbēre quam nātūrae putābō sīcut terrae nūllam fertilitātem habentī nihil optimus agricola prōfuerit ē terrā ūberī ūtile aliquid etiam nūllō colente nāscētur at in solō fēcundō plūs cultor quam ipsa per sē bonitās sōlī efficiet. Et sī Praxitelēs signum aliquod ex molārī lapide cōnātus esset exculpēre Parium marmor māllem rude at sī illud īdem artifex expolīsset plūs in manibus fuisset quam in marmore. Dēnique nātūrā māteria doctrīnae est haec fingit illa fingitur. Nihil ars sine māteriā māteriae etiam sine arte pretium est ars summa māteria optima melior. Illa quaestiō est mājor ex mediīs artibus quae neque laudārī per sē nec vituperārī possunt sed ūtilēs aut secus secundum mōrēs ūtentium fīunt habenda sit rhētoricē an sit ut complūribus etiam philosophōrum placet virtūs. Equidem illud quod in studiīs dīcendī plērīque exercuērunt et exercent aut nūllam artem quae ATEXNIA nōminātur putō multōs enim videō sine ratiōne sine litterīs quā vel impudentia vel famēs dūxit ruentēs aut mālam quasi artem quam KAKOTEXNIAN dīcimus nam et fuisse multōs et esse nōnnūllōs exīstimō quī facultātem dīcendī ad hominum per  niciem converterint. MATAIOTEXNIA quoque est quaedam id est supervacua artis imitātiō quae nihil sānē neque bonī neque malī habeat sed vānum labōrem quālis illīus fuit quī grāna ciceris ex spatiō distante missa in acum continuō et sine frūstrātiōne īnserēbat quem cum spectāsset Alexander dōnāsse dīcitur ējusdem legūminis modiō quod quidem praemium fuit illō opere dignissimum. Hīs ego comparandōs exīstimō quī in dēclāmātiōnibus quās esse vēritātī dissimillimās volunt aetātem multō studiō ac labōre cōnsūmunt. Vērum haec quam īnstituere cōnāmur et cūjus imāginem animō concēpimus quae bonō virō convenit quaeque est vērē rhētoricē virtūs erit. Quod philosophī quidem multīs et acūtīs conclūsiōnibus colligunt mihi vērō etiam plāniōre hāc propriēque nostrā probātiōne vidētur esse perspicuum. Ab illīs haec dīcuntur. Sī cōnsonāre sibi in faciendīs ac nōn faciendīs virtūtīs est quae pars ējus prūdentia vocātur eadem in dīcendīs ac nōn dīcendīs erit. Et sī virtūtēs sunt ad quās nōbīs etiam ante quam docērēmur initia quaedam ac sēmina sunt concessa nātūra ut ad jūstitiam cūjus rūsticīs quoque ac barbarīs appāret aliquā imāgō nōs certē sīc esse ab initiō fōrmātōs ut possēmus ōrāre prō nōbīs etiamsī nōn perfectē tamen ut inessent quaedam ut dīxī sēmina ējus facultātis manifēstum est. Nōn eadem autem iīs nātūra artibus est quae ā virtūte sunt remōtae. Itaque cum duo sint genera ōrātiōnis altera perpetua quae rhētoricē dīcitur alterā concīsa quae dialecticē quās quidem Zēnōn adeō conjūnxit ut hanc compressae in pugnum manūs illam explicātae dīceret similem etiam disputātrīx virtūs erit adeō dē hāc quae speciōsior atque apertior tantō est nihil dubitābitur.  Sed plēnius hoc idem atque apertius intuērī ex ipsīs operibus volō. Nam quid ōrātor in laudandō faciet nisi honestōrum et turpium perītus aut in suādendō nisi ūtilitāte perspectā aut in jūdiciīs sī jūstitiae sit ignārus Quid nōn fortitūdinem postulat rēs eadem cum saepe contrā turbulentās populī minās saepe cum perīculōsa potentium offēnsa nōnnumquam ut jūdiciō Milōniānō inter circumfūsa mīlitum arma dīcendum sit ut sī virtūs nōn est nē perfecta quidem esse possit ōrātiō Quod sī ea in quoque animālium est virtūs qua praestat cētera vel plēraque ut in leōne impetūs in equō vēlōcitās hominem porrō ratiōne atque ōrātiōne excellere cēterīs certum est cūr nōn tam in ēloquentiā quam in ratiōne virtūtem ējus esse crēdāmus rēctēque hoc apud Cicerōnem dīxerit Crassus est enim ēloquentia ūna quaedam dē summīs virtūtibus et ipse Cicerō sua persona cum ad Brūtum in epistulīs tum aliīs etiam locīs virtūtem eam appellet At prohoemium aliquandō ac nārrātiōnem dīcet malus homō et argūmenta sīc ut nihil sit in iīs requīrendum. Nam et latrō pugnābit ācriter virtūs tamen erit fortitūdō et tormenta sine gemitū feret malus servus tolerantiā tamen dolōris laude suā nōn carēbit. Multa fīunt eadem sed aliter. Sufficiant igitur haec quia dē ūtilitāte suprā tractāvimus. Māteriam rhētoricēs quīdam dīxērunt esse ōrātiōnem quā in sententiā pōnitur apud Platōnem Gorgiās. Quae sī ita accipitur ut sermō quācumque dē rē compositus dicātur ōrātiō nōn māteria sed opus est ut statuāriī statua nam et ōrātiō efficitur arte sīcut statuā. Sīn hāc appellātiōne verba ipsa significārī putāmus nihil haec sine rērum substantiā faciunt. Quīdam argūmenta persuāsibilia quae et ipsa in parte sunt operis et arte fīunt et māteriā egent. Quīdam cīvīlēs quaestiōnēs quōrum opīniō nōn quālitāte  sed modō errāvit est enim haec māteria rhētoricēs sed nōn sōla. Quīdam quia virtūs sit rhētoricē māteriam ējus tōtam vītam vocant. Aliī quia nōn omnium virtūtum māteria sit tōta vīta sed plēraeque eārum versentur in partibus sīcut jūstitiā fortitūdō continentia propriīs officiīs et suō fīne intelleguntur rhētoricēn quoque dīcunt in ūnā aliquā parte pōnendam eīque locum in HQIKH negōtiālem adsignant id est PRAGMATIKON. Ego neque id sine auctōribus māteriam esse rhētoricēs jūdicō omnēs rēs quaecumque eī ad dīcendum subjectae erunt. Nam Sōcratēs apud Platōnem dīcere Gorgiae vidētur nōn in verbīs esse māteriam sed in rēbus et in Phaedrō palam nōn in jūdiciīs modō et contiōnibus sed in rēbus etiam prīvātīs ac domesticīs rhētoricēn esse dēmōnstrat quō manifēstum est hanc opīniōnem ipsīus Platōnis fuisse. Et Cicerō quōdam locō māteriam rhētoricēs vocat rēs quae subjectae sint eī sed certās dēmum putat esse subjectās aliō vērō dē omnibus rēbus ōrātōrī dīcendum arbitrātur hīs quidem verbīs quamquam vīs ōrātōris professiōque ipsa bene dīcendī hoc suscipere ac pollicērī vidētur ut omnī dē rē quaecumque sit prōposita ōrnātē ab eō cōpiōsēque dīcātur. Atque adhūc alibī vērō enim ōrātōrī quae sunt in hominum vīta quandōquidem in eā versātur ōrātor atque ea est eī subjecta māteriēs omnia quaesīta audīta lecta disputāta tractāta agitāta esse dēbent. Hanc autem quam nōs māteriam vocāmus id est rēs subjectās quīdam modo īnfīnītam modo nōn propriam rhētoricēs esse dīxērunt eamque artem circumcurrentem vocāvērunt quod in omnī māteriā dīceret. Cum quibus mihi minima pugna est nam dē omnī māteriā dīcere eam fatentur  propriam habēre māteriam quia multiplicem habeat negant. Sed neque īnfīnīta est etiamsī est multiplex et aliae quoque artēs minōrēs habent multiplicem māteriam velut architectonicē namque ea in omnibus quae sunt aedificiō ūtilia versātur et caelātūrā quae aurō argentō āere ferrō opera efficit. Nam scalptūra etiam lignum ebur marmor vitrum gemmās praeter eā quae suprā dīxī complectitur. Neque prōtinus nōn est māteria rhētoricēs sī in eadem versātur et alius. Nam sī quaeram quae sit māteria statuāriī dicētur aes sī quaeram quae sit excūsōris id est fabricae ējus quam Graecī XALKEUTIKHN vocant similiter aes esse respondeant atquī plūrimum statuīs differunt vāsa. Nec medicīna ideō nōn erit ars quia ūnctiō et exercitātiō cum palaestrica cibōrum vērō quālitās etiam cum cocōrum eī sit arte commūnis. Quod vērō dē bonō ūtilī jūstō disserere philosophiae officium esse dīcunt nōn obstat nam cum philosophum dīcunt hoc accipī volunt virum bonum. Quārē igitur ōrātōrem quem ā bonō virō nōn sēparō in eādem māteriā versārī mirercum praesertim prīmō librō jam ostenderim philosophōs omissam hanc ab ōrātōribus partem occupāsse quae rhētoricēs propria semper fuisset ut illī potius in nostrā māteriā versentur. Dēnique cum sit dialecticēs māteria dē rēbus subjectīs disputāre sit autem dialecticē ōrātiō concīsa cūr nōn eadem perpetuae quoque māteria videātur Solet ā quibusdam et illud oppōnī omnium igitur artium perītus erit ōrātor sī dē omnibus eī dīcendum est. Possem hic Cicerōnis respondēre verbīs apud quem hoc inveniō mea quidem sententia nēmō esse poterit omnī laude cumulātus ōrātor nisi erit omnium rērum magnārum atque artium scientiam cōnsecūtus sed mihi satis est ējus esse ōrātōrem  reī dē quā dīcet nōn īnscium. Neque enim omnīs causās nōvit et dēbet posse dē omnibus dīcere. Dē quibus ergō dīcet Dē quibus didicit. Similiter dē artibus quoque dē quibus dīcendum erit interim discet et dē quibus didicerit dīcet. Quid ergō nōn faber dē fabricā melius aut dē mūsicē mūsicus Sī nesciat ōrātor quid sit dē quō quaerātur plānē melius nam et lītigātor rūsticus inlitterātusque dē causā suā melius quam ōrātor quī nesciet quid in līte sit sed acceptā ā mūsicō ā fabrō sīcut ā lītigātōre melius ōrātor quam ipse quī docuerit. Vērum et faber cum dē fabricā et mūsicus cum dē mūsicā sī quid cōnfirmātiōnem dēsīderāverit dīcet nōn erit quidem ōrātor sed faciet illud quasi ōrātor sīcut cum vulnus imperītus dēligābit nōn erit medicus sed faciet ut medicus. An hūjus modī rēs neque in laudem neque in dēlīberātiōnem neque in jūdicium veniunt Ergō cum dē faciendō portū Ōstiēnsī dēlīberātum est nōn dēbuit dīcere sententiam ōrātor Atquī opus erat ratiōne architectōrum. Līvōrēs et tumōrēs in corpore crūditātis an venēnī signa sint nōn tractat ōrātor At est id ex ratiōne medicīnae. Circā mēnsūrās et numerōs nōn versābitur Dicāmus hās geōmetriae esse partēs. Equidem omnia ferē posse crēdō cāsū aliquō venīre in officium ōrātōris quod sī nōn accidet nōn erunt eī subjecta. Ita sīc quoque rēctē dīximus māteriam rhētoricēs esse omnis rēs ad dīcendum eī subjectās quod quidem probat etiam sermō commūnis nam cum aliquid dē quō dicāmus accēpimus positam nōbīs esse māteriam frequenter etiam praefātiōne testāmur. Gorgiās quidem adeō rhētorī dē omnibus putāvit esse dīcendum ut sē in audītōriīs interrogārī  paterētur quā quisque dē rē vellet. Hermagorās quoque dīcendō māteriam esse in causā et in quaestiōnibus omnēs rēs subjectās erat complexūs sed quaestiōnēs sī negat ad rhētoricēn pertinēre dissentit ā nōbīs sī autem ad rhētoricēn pertinent ab hōc quoque adjuvāmur nihil est enim quod nōn in causam aut quaestiōnem cadat. Aristotelēs trīs faciendō partēs ōrātiōnis jūdiciālem dēlīberātīvam dēmōnstrātīvam paene et ipse ōrātōrī subjēcit omnia nihil enim nōn in haec cadit. Quaesītum ā paucissimīs et dē īnstrūmentō est. Īnstrūmentum vocō sine quō fōrmārī māteria in id quod velimus efficī opus nōn possit. Vērum hoc ego nōn artem crēdō egēre sed artificem. Neque enim scientia dēsīderat īnstrūmentum quae potest esse cōnsummāta etiam sī nihil faciat sed ille opifex ut caelātor caelum et pictor pēnicilla. Itaque haec in eum locum quō dē ōrātōre dictūrī sumus differāmus.  LĪBER TERTIVS PROHOEMIVM Quoniam in librō secundō quaesītum est quid esset rhētoricē et quis fīnis ējus artem quoque esse eam et ūtilem et virtūtem ut vīrēs nostrae tulērunt ostendimus māteriamque eī rēs omnēs dē quibus dīcere oportēret subjēcimus jam hinc unde coeperit quibus cōnstet quō quaeque in ea modo invenienda atque tractanda sint exequar intrā quem modum plērīque scrīptōrēs artium cōnstitērunt adeō ut Apollodōrus contentus sōlis jūdiciālibus fuerit. Nec sum ignārus hoc ā mē praecipuē quod hīc līber inchoat opus studiōsōs ējus dēsīderāsse ut inquīsītiōne opīniōnum quae dīversissimae fuērunt longē difficillimum ita nesciō an minimae legentibus futūrum voluptātī quippe quod prope nūdam praeceptōrum trāditiōnem dēsidēret. In cēterīs enim admiscēre temptāvimus aliquid nitōris nōn jactandī ingeniī grātiā namque in id ēligī māteria poterat ūberior sed ut hoc ipsō adlicērēmus magis juventūtem ad cognitiōnem eōrum quae necessāria studiīs arbitrābāmur sī ductī jūcunditāte aliqua lēctiōnis libentius discerent ea quōrum nē jējūna atque ārida trāditiō āverteret animōs et aurēs praesertim tam dēlicātās rāderet verēbāmur. Quā ratiōne sē Lucrētius dīcit praecepta philosophiae carmine esse complexum namque hāc ut est nōtum similitūdine ūtitur ac velutī puerīs absinthia taetra medentēs cum dare cōnantur prius ōrās pōcula circum adspīrant mellīs dulcī flāvōque liquōre  et quae secuntur. Sed nōs verēmur nē parum hīc liber mellis et absinthiī multum habēre videātur sitque salūbrior studiīs quam dulcior. Quīn etiam hoc timeō nē ex eō minōrem grātiam ineat quod plēraque nōn inventa per mē sed ab aliīs trādita continēbit habeat etiam quōsdam quī contrā sentiant et adversentur proptereā quod plūrimī auctōrēs quamvīs eōdem tenderent dīversās tamen viās mūniērunt atque in suam quisque indūxit sequentēs. Illī autem probant quālecumque ingressī sunt iter nec facile inculcātās puerīs persuāsiōnēs mūtāverīs quia nēmō nōn didicisse māvult quam discere. Est autem ut prōcēdente librō patēbit īnfīnīta dissēnsiō auctōrum prīmō ad eā quae rudia atque inperfecta adhūc erant adicientibus quod invēnissent scrīptōribus mox ut aliquid suī vidērentur adferre etiam rēcta mūtantibus. Nam prīmus post eōs quōs poētae trādidērunt mōvisse aliquā circā rhētoricēn Empedoclēs dīcitur. Artium autem scrīptōrēs antīquissimī Corax et Tīsiās Siculī quōs īnsecūtus est vir ējusdem īnsulae Gorgiās Leontīnus Empedoclis ut trāditur discipulus. Is beneficiō longissimae aetātis nam centum et novem vīxit annōs cum multīs simul flōruit ideōque et illōrum dē quibus suprā dīxī fuit aemulus et ultrā Sōcratēn usque dūrāvit. Thrasymachus Calchēdonius cum hōc et Prodicus Cius et Abderītēs Prōtagorās ā quō decem mīlibus dēnāriōrum didicisse artem quam ēdidit Euathlus dīcitur et Hippiās Elius et quem Palamēdēn Platō appellat Alcidamās Elaītēs. Antiphon quoque quī et ōrātiōnem prīmus omnium scrīpsit et nihilō minus artem et ipse composuit et prō sē dīxisse optimē est crēditus. Etiam Polycratēs ā quō scrīptam in Sōcraten dīximus ōrātiōnem et Theodōrus  Bȳzantius ex iīs et ipse quōs Platō appellat logodaedalōs. Hōrum prīmī commūnīs locōs tractāsse dīcuntur Prōtagorās Gorgiās adfectus Prodicus Hippiās et īdem Prōtagorās et Thrasymachus. Cicerō in Brūtō negat ante Periclēā scrīptum quicquam quod ōrnātum ōrātōrium habeat ējus aliquā ferrī. Equidem nōn reperiō quicquam tanta ēloquentiae fāma dignum ideōque minus mīror esse quī nihil ab eō scrīptum pūtent haec autem quae feruntur ab aliīs esse composita. Hīs successēre multī sed clārissimus Gorgiae audītor Īsocratēs quamquam dē praeceptōre ējus inter auctōrēs nōn convenit nōs tamen Aristotelī crēdimus. Hinc velut dīversae secārī coepērunt viae. Nam et Īsocratis praestantissimī discipulī fuērunt in omnī studiōrum genere eōque jam seniōre octāvum enim et nōnāgēsimum implēvit annum postmerīdiānīs scholīs Aristotelēs praecipere artem ōrātōriam coepit notō quidem illō ut trāditur versū ex Philoctētā frequenter ūsus turpe esse tacēre et Īsocraten patī dīcere. Ars est utriusque sed plūribus eam lībrīs Aristotelēs complexus est. Eōdem tempore Theodectēs fuit dē cūjus opere suprā dictum est. Theophrastus quoque Aristotelis discipulus dē rhētoricē dīligenter scrīpsit atque hinc vel studiōsius philosophī quam rhētorēs praecipuēque Stōicōrum ac Peripatēticōrum prīncipēs. Fēcit deinde velut propriam Hermagorās viam quam plūrimī sunt secūtī. Cui maximē pār atque aemulus vidētur Athēnaeus fuisse. Multa post Apollōnius Mōlōn multa Arēus multa Caecilius et Halicarnāsseus Dionȳsius. Praecipuē tamen in sē convertērunt studia Apollodōrus Pergamēnus quī praeceptor Apollōniae Caesaris Augustī fuit et Theodōrus Gadareus quī sē dīcī  māluit Rhodium quem studiōsē audīsse cum in eam īnsulam sēcessisset dīcitur Tiberius Caesar. Hī dīversās opīniōnēs trādidērunt appellātīque inde Apollodorēī ac Theodōrēī ad mōrem certās in philosophiā sectās sequendī. Sed Apollodōrī praecepta magis ex discipulīs cognōscās quōrum dīligentissimus in trādendō fuit Latīnē C. Valgius Graecē Atticus. Nam ipsīus sōla vidētur ars ēdita ad Matium quia cēterās missa ad Domitium epistulā nōn agnōscit. Plūra scrīpsit Theodōrus cūjus audītōrem Hermagorān sunt quī vīderint. Rōmānōrum prīmus quantum ego quidem sciam condidit aliquā in hanc māteriam M. Catō post M. Antōnius ille cēnsōrius inchoāvit nam hoc sōlum opus ējus atque id ipsum inperfectum manet. Secūtī minus celebrēs quōrum memoriam sī quō locō rēs poscet nōn omittam. Praecipuum vērō lūmen sīcut ēloquentiae ita praeceptīs quoque ējus dedit ūnicum apud nōs specimen ōrandī docendīque ōrātōriās artēs M. Tullius post quem tacēre modestissimum foret nisi et rhētoricōs suōs ipse adulēscentī sibi ēlāpsōs dīceret et in ōrātōriīs haec minōrā quae plērumque dēsīderantur sciēns omīsisset. Scrīpsit dē eādem māteria nōn pauca Cornificius aliquā Stertinius nōn nihil pater Galliō accūrātius vērō priōrēs Galliōne Celsus et Laenās et aetātis nostrae Verginius Plīnius Tutilius. Sunt et hodiē clārī ējusdem operis auctōrēs quī sī omnia complexī forent cōnsuluissent labōrī meō sed parcō nōminibus vīventium veniet eōrum laudī suum tempus ad posterōs enim virtūs dūrābit nōn perveniet invidia. Nōn tamen post tot ac tantōs auctōrēs pigēbit meam quibusdam locīs posuisse sententiam. Neque enim mē cūjusquam sectae velut quādam superstitiōne inbūtus addīxī et  ēlēctūrīs quae volent facienda cōpia fuit sīcut ipse plūrium in ūnum cōnferō inventa ubicumque ingeniō nōn erit locus cūrae testimōnium meruisse contentus. Nec diū nōs morētur quaestiō quae rhētoricēs orīgō sit. Nam cui dubium est quīn sermōnem ab ipsā rērum nātūrā genitī prōtinus hominēs accēperint quod certē prīncipium est ējus reī huic studium et incrēmentum dederit ūtilitās summam ratiō et exercitātiō Nec videō quārē cūram dīcendī pūtent quīdam inde coepisse quod iī quī in discrīmen aliquod vocābantur accūrātius loquī dēfendendī suī grātiā īnstituerint. Haec enim ut honestior causa ita nōn utique prior est cum praesertim accūsātiō praecēdat dēfēnsiōnem nisi quis dicet etiam gladium fabricātum ab eō prius quī ferrum in tūtēlam suī quam quī in perniciem alterīus comparārit. Initium ergō dīcendī dēdit nātūrā initium artis observātiō. Hominēs enim sīcut in medicīnā cum vidērent alia salūbria alia īnsalūbria ex observātiōne eōrum effēcērunt artem ita cum in dīcendō alia ūtilia alia inūtilia dēprēnderent notārunt ea ad imitandum vītandumque et quaedam secundum ratiōnem eōrum adjēcērunt ipsī quoque haec cōnfirmāta sunt ūsū. Tum quae sciēbat quisque docuit. Cicerō quidem initium ōrandī conditōribus urbium ac lēgum lātōribus dedit in quibus fuisse vim dīcendī necesse est cūr tamen hanc prīmam orīginem putet nōn videō cum sint adhūc quaedam vagae et sine urbibus ac sine lēgibus gentēs et tamen quī sunt in iīs nātī et lēgātiōnibus fungantur et accūsent aliquā atque dēfendant et dēnique alium aliō melius loquī crēdant. Omnis autem ōrandī ratiō ut plūrimī maximīque auctōrēs trādidērunt quīnque partibus cōnstat inventiōne  dispositiōne ēlocūtiōne memoriā prōnūntiātiōne sīve āctiōne utrōque enim modo dīcitur. Omnis vērō sermō quō quidem voluntās aliqua ēnūntiātur habeat necesse est rem et verba. Ac sī est brevis et ūnā conclūsiōne fīnītus nihil fortasse ultrā dēsīderet at ōrātiō longior plūra exigit. Nōn enim tantum refert quid et quō modo dicāmus sed etiam quō locō opus ergō est et dispositiōne. Sed neque omnia quae rēs postulat dīcere neque suō quaeque locō poterimus nisi adjuvante memoriā quāpropter ea quoque pars quārta erit. Vērum haec cūncta corrumpit ac propemodum perdit indecōrā vel vōce vel gestū prōnūntiātiō huic quoque igitur tribuendus est necessāriō quīntus locus. Nec audiendī quīdam quōrum est Albucius quī trīs modo prīmās esse partīs volunt quoniam memoria atque āctiō nātūra nōn arte contingant quārum nōs praecepta suō locō dabimus licet Thrasymachus quoque īdem dē āctiōne crēdiderit. Hīs adjēcērunt quīdam sextam partem ita ut inventiōnī jūdicium subnecterent quia prīmum esset invenīre deinde jūdicāre. Ego porrō nē invēnisse quidem crēdō eum quī nōn jūdicāvit neque enim contrāria commūnia stulta invēnisse dīcitur quisquam sed nōn vītāsse. Et Cicerō quidem in rhētoricīs jūdicium subjēcit inventiōnī mihi autem adeō tribus prīmīs partibus vidētur esse permixtum nam neque dispositiō sine eō neque ēlocūtiō fuerit ut prōnūntiātiōnem quoque vel plūrimum ex eō mūtuārī putem. Quod hoc audācius dīxerim quod in Partītiōnibus Ōrātōriīs ad eāsdem dē quibus suprā dictum est quīnque pervenit partēs. Nam cum dupliciter prīmum dīvīsisset in inventiōnem atque ēlocūtiōnem rēs ac dispositiōnem inventiōnī verba et prōnūntiātiōnem ēlocūtiōnī dedit quīntamque cōnstituit  commūnem ac velut cūstōdem omnium memoriam īdem in Ōrātōre quīnque rēbus cōnstāre ēloquentiam dīcit in quibus posteā scrīptīs certior ējus sententia est. Nōn minus mihi cupidī novitātis alicūjus videntur fuisse quī adjēcērunt ōrdinem cum dispositiōnem dīxissent quasi aliud sit dispositiō quam rērum ōrdine quam optimō conlocātiō. Dīōn inventiōnem modo et dispositiōnem trādidit sed utramque duplicem rērum et verbōrum ut sit ēlocūtiō inventiōnis prōnūntiātiō dispositiōnis hīs quīnta pars memoriae accēdat. Theodōrēī ferē inventiōnem duplicem rērum atque ēlocūtiōnis deinde trīs cēterās partēs. Hermagorās jūdicium partītiōnem ōrdinem quaeque sunt ēlocūtiōnis subicit oeconomiae quae Graecē appellāta ex cūrā rērum domesticārum et hīc per abūsiōnem posita nōmine Latīnō caret. Est et circā hoc quaestiō quod memoriam in ōrdine partium quīdam inventiōnī quīdam dispositiōnī subjūnxērunt nōbīs quārtus ējus locus maximē placet. Nōn enim tantum inventa tenēre ut dispōnāmus nec disposita ut ēloquāmur sed etiam verbīs fōrmāta memoriae mandāre dēbēmus hāc enim omnia quaecumque in ōrātiōnem conlāta sunt continentur. Fuērunt etiam in hāc opīniōne nōn paucī ut hās nōn rhētoricēs partīs esse exīstimārent sed opera ōrātōris ējus enim esse invenīre dispōnere ēloquī et cētera. Quod sī accipimus nihil artī relinquēmus. Nam bene dīcere est ōrātōris rhētoricē tamen erit bene dīcendī scientiā vel ut aliī putant artificis est persuādēre vīs autem persuādendī artis. Ita invenīre quidem et dispōnere ōrātōris inventiō autem et dispositiō rhētoricēs propriā vidērī potest. In eō plūrēs dissēnsērunt utrumne hae partēs essent rhētoricēs an ējusdem opera an ut Athēnaeus crēdit elementa quae vocant  STOIXĒIA. Sed neque elementa rēctē quis dīxerit aliōquī tantum initia erunt ut mundī vel ūmor vel ignis vel māteria vel corpora īnsecābilia nec operum rēctē nōmen accipient quae nōn ab aliīs perficiuntur sed aliud ipsa perficiunt partēs igitur. Nam cum sit ex hīs rhētoricē fierī nōn potest ut cum tōtum ex partibus cōnstet nōn sint partēs tōtīus ex quibus cōnstat. Videntur autem mihi quī haec opera dīxērunt eō quoque mōtī quod in aliā rūrsus dīvīsiōne nōllent in idem nōmen incīdere partēs enim rhētoricēs esse dīcēbant laudātīvam dēlīberātīvam jūdiciālem. Quae sī partēs sunt māteriae sunt potius quam artīs. Namque in hīs singulīs rhētoricē tōta est quia et inventiōnem et dispositiōnem et ēlocūtiōnem et memoriam et prōnūntiātiōnem quaecumque eārum dēsīderat. Itaque quīdam genera tria rhētoricēs dīcere māluērunt optimē autem iī quōs secūtus est Cicerō genera causārum. Sed tria an plūra sint ambigitur. Nec dubiē prope omnēs utique summae apud antīquōs auctōritātis scrīptōrēs Aristotelen secūtī quī nōmine tantum aliō contiōnālem prō dēlīberātīvā appellat hāc partītiōne contentī fuērunt. Vērum et tum leviter est temptātum cum apud Graecōs quōsdam tum apud Cicerōnem in librīs dē Ōrātōre et nunc maximō temporum nostrōrum auctōre prope inpulsum ut nōn modo plūra haec genera sed paene innumerābilia videantur. Nam sī laudandī ac vituperandī officium in parte tertiā pōnimus in quō genere versārī vidēbimus cum querimur cōnsōlāmur mītigāmus concitāmus terrēmus cōnfirmāmus praecipimus obscūrē dicta interpretāmur nārrāmus dēprecāmur grātiās agimus grātulāmur objūrgāmus maledīcimus dēscrībimus mandāmus renūntiāmus optāmus opīnāmur plūrima alia Vt mihi in illā vetere persuāsiōne permanentī velut petendā  sit veniā quaerendumque quō mōtī priōrēs rem tam lātē fūsam tam breviter adstrīnxerint. Quōs quī errāsse putant hoc secūtōs arbitrantur quod in hīs ferē versārī tum ōrātōrēs vidēbant nam et laudēs ac vituperātiōnēs scrībēbantur et EPITAFIOUS dīcere erat mōrīs et plūrimum in cōnsiliīs ac jūdiciīs īnsūmēbātur operae ut scrīptōrēs artium prō sōlīs comprēnderint frequentissima. Quī vērō dēfendunt tria faciunt genera audītōrum ūnum quod ad dēlectātiōnem conveniat alterum quod cōnsilium accipiat tertium quod dē causīs jūdicet. Mihi cūncta rīmantī et tālis quaedam ratiō succurrit quod omne ōrātiōnis officium aut in jūdiciīs est aut extrā jūdicia. Eōrum dē quibus jūdiciō quaeritur manifēstum est genus ea quae ad jūdicem nōn veniunt aut praeteritum habent tempus aut futūrum praeterita laudāmus aut vituperāmus dē futūrīs dēlīberāmus. Item omnia dē quibus dīcendum est aut certa sint necesse est aut dubia. Certa ut cuique est animus laudat aut culpat ex dubiīs partim nōbīs ipsīs ad ēlēctiōnem sunt lībera dē hīs dēlīberātur partim aliōrum sententiae commissa dē hīs līte contenditur. Anaximenēs jūdiciālem et contiōnālem generālīs partēs esse volvit septem autem speciēs hortandī dehortandī laudandī vituperandī accūsandī dēfendendī exquīrendī quod ECETASTIKON dīcit quārum duae prīmae dēlīberātīvī duae sequentēs dēmōnstrātīvī trēs ultimae jūdiciālis generis sunt partēs. Prōtagorān trānseō quī interrogandī respondendī mandandī precandī quod EUXWLHN dīxit partēs sōlās putat. Platō in Sophistē jūdiciālī et contiōnālī tertiam adjēcit PROSOMILHTIKHN quam sānē permittāmus nōbīs dīcere sermōcinātrīcem quae ā forēnsī ratiōne dījungitur et est accommodātā prīvātīs disputātiōnibus cūjus vīs eadem profectō est quae dialecticae. Īsocratēs in omnī genere inesse laudem ac vituperātiōnem exīstimāvit.  Nōbīs et tūtissimum est auctōrēs plūrimōs sequī et ita vidētur ratiō dictāre. Est igitur ut dīxī ūnum genus quō laus ac vituperātiō continētur sed est appellātum ā parte meliōre laudātīvum īdem aliī dēmōnstrātīvum vocant. Vtrumque nōmen ex Graecō crēditur flūxisse nam EGKWMIASTIKON aut EPIDEIKTIKON dīcunt. Sed mihi EPIDEIKTIKON nōn tam dēmōnstrātiōnis vim habēre quam ostentātiōnis vidētur et multum ab illō EGKWMIASTIKW differre nam ut continet laudātīvum in sē genus ita nōn intrā hōc sōlum cōnsistit. An quisquam negāverit panēgyricōs EPIDEIKTIKOŪS esse Atquī fōrmam suādendī habent et plērumque dē ūtilitātibus Graeciae locuntur ut causārum quidem genera tria sint sed ea tum in negōtiīs tum in ostentātiōne posita. Nisi forte nōn ex Graecō mūtantēs dēmōnstrātīvum vocant vērum id secuntur quod laus ac vituperātiō quāle sit quidque dēmōnstrat. Alterum est dēlīberātīvum tertium jūdiciāle. Cēterae speciēs in haec tria incīdent genera nec inveniētur ex hīs ūlla in quā nōn laudāre aut vituperāre suādēre aut dissuādēre intendere quid vel dēpellere dēbeāmus. Illa quoque sunt commūnia conciliāre nārrāre docēre augēre minuere concitandīs compōnendīsve adfectibus animōs audientium fingere. Nē iīs quidem accesserim quī laudātīvam māteriam honestōrum dēlīberātīvam ūtilium jūdiciālem jūstōrum quaestiōne continērī putant celerī magis ac rutundā ūsī distribūtiōne quam vērā. Stant enim quōdam modo mūtuīs auxiliīs omnia nam et in laude jūstitia ūtilitāsque tractātur et in cōnsiliīs honestās et rārō jūdiciālem invēnerīs causam in cūjus nōn parte aliquid eōrum quae suprā dīximus reperiātur. Omnis autem ōrātiō cōnstat aut ex iīs quae significantur  aut ex iīs quae significant id est rēbus et verbīs. Facultās ōrandī cōnsummātur nātūrā arte exercitātiōne cui partem quārtam adiciunt quīdam imitātiōnis quam nōs artī subicimus. Tria sunt item quae praestāre dēbeat ōrātor ut doceat moveat dēlectet. Haec enim clārior dīvīsiō quam eōrum quī tōtum opus in rēs et in adfectūs partiuntur. Nōn semper autem omnia in eam quae tractābitur māteriam cadent. Erunt enim quaedam remōtae ab adfectibus quī ut nōn ubīque habent locum ita quōcumque inrūpērunt plūrimum valent. Praestantissimīs auctōribus placet alia in rhētoricē esse quae probātiōnem dēsīderent alia quae nōn dēsidērent cum quibus ipse cōnsentiō. Quīdam vērō ut Celsus dē nūllā rē dictūrum ōrātōrem nisi dē quā quaerātur exīstimant cui cum maxima pars scrīptōrum repugnat tum etiam ipsa partītiō nisi forte laudāre quae cōnstet esse honesta et vituperāre quae ex cōnfessō sint turpia nōn est ōrātōris officium. Illud jam omnēs fatentur esse quaestiōnēs aut in scrīptō aut in nōn scrīptō. In scrīptō sunt dē jūre in nōn scrīptō dē rē illud ratiōnāle hoc lēgāle genus Hermagorās atque eum secūtī vocant id est NOMIKON et LOGIKON. Īdem sentiunt quī omnem quaestiōnem pōnunt in rēbus et verbīs. Item convenit quaestiōnēs esse aut īnfīnitās aut fīnītās. Īnfīnītae sunt quae remōtīs persōnīs et temporibus et locīs cēterīsque similibus in utramque partem tractantur quod Graecī QESIN dīcunt Cicerō prōpositum aliī quaestiōnēs ūniversālēs cīvīlēs aliī quaestiōnēs philosophō convenientīs  Athēnaeus partem causae appellat. Hoc genus Cicerō scientiā et āctiōne distinguit ut sit scientiae an prōvidentiā mundus regātur āctiōnis an accēdendum ad rem pūblicam administrandam. Prius trium generum an sit quid sit quāle sit omnia enim haec ignōrārī possunt sequēns duōrum quō modo adipīscāmur quō modo ūtāmur. Fīnītae autem sunt ex complexū rērum personārum temporum cēterōrumque hae UPOQESĒĪS ā Graecīs dīcuntur causae ā nostrīs. In hīs omnis quaestiō vidētur circā rēs persōnāsque cōnsistere. Amplior est semper īnfīnīta inde enim fīnīta dēscendit. Quod ut exemplō pateat īnfīnīta est an uxor dūcenda fīnītā an Catōnī dūcenda ideōque esse suāsōria potest. Sed etiam remōtae ā personīs propriīs ad aliquid referrī solent. Est enim simplex an rēs pūblica administranda refertur ad aliquid an in tyrannide administranda. Sed hic quoque subest velut latēns persona tyrannus enim geminat quaestiōnem subestque et temporis et quālitātis tacita vīs nōndum tamen hoc propriē dīxerīs causam. Hae autem quās īnfīnitās vocō et generālēs appellantur quod sī est vērum fīnītae speciālēs erunt. In omnī autem speciālī utique inest generālis ut quae sit prior. Ac nesciō an in causīs quoque quidquid in quaestiōnem vēnit quālitātis generāle sit. Milō Clōdium occīdit jūre occīdit īnsidiātōrem nōnne hoc quaeritur an sit jūs īnsidiātōrem occīdendī Quid in conjectūrīs nōn illa generālia an causa sceleris odium cupiditās an tormentīs crēdendum testibus an argūmentīs mājor fidēs habenda Nam fīnītiōne quidem comprēndī nihil nōn in ūniversum certum erit. Quīdam putant etiam eās QESĒĪS posse aliquandō nōminārī quae persōnīs causīsque contineantur aliter tantummodo positās ut causa sit cum Orestēs accūsātur thesis an Orestēs rēctē sit absolūtus cūjus generis est an Catō rēctē Marciam  Hortēnsiō trādiderit. Hī QESIN ā causā sīc distingunt ut illa sit spectātīvae partis haec āctīvae illīc enim vēritātis tantum grātiā disputārī hic negōtium agī. Quamquam inūtilēs quīdam ōrātiōnī putant ūniversālēs quaestiōnēs quia nihil prōsit quod cōnstet dūcendam esse uxōrem vel administrandam rem pūblicam sī quis vel aetāte vel valētūdine impediātur. Sed nōn omnibus ējus modī quaestiōnibus sīc occurrī potest ut illīs sitne virtūs fīnis regāturne prōvidentiā mundus. Quīn etiam in iīs quae ad persōnam referuntur ut nōn est satis generālem tractāsse quaestiōnem ita pervenīrī ad speciem nisi illa prius excussa nōn potest. Nam quō modō an sibi uxor dūcenda sit dēlīberābit Catō nisi cōnstiterit uxōrēs esse dūcendās Et quō modo an dūcere dēbeat Marciam quaerētur nisi Catōnī dūcenda uxor est Sunt tamen īnscrīptī nōmine Hermagorae librī quī cōnfirment illam opīniōnem sīve falsus est titulus sīve alius hic Hermagorās fuit. Nam ējusdem esse quō modo possunt quī dē hāc arte mīrābiliter multa composuit cum sīcut ex Cicerōnis quoque rhētoricō prīmō manifēstum est māteriam rhētoricēs in thesīs et causās dīvīserit Quod reprehendit Cicerō ac thesīn nihil ad ōrātōrem pertinēre contendit tōtumque hoc genus quaestiōnis ad philosophōs refert. Sed mē līberāvit respondendī verēcundiā et quod ipse hōs librōs improbat et quod in Ōrātōre atque iīs quōs dē Ōrātōre scrīpsit et Topicīs praecipit ut ā propriīs personīs atque temporibus āvocēmus contrōversiam quia lātius dīcere liceat dē genere quam dē speciē et quod in ūniversō probātum sit in parte probātum esse necesse sit. Status autem in hōc omne genus māteriae īdem quī in causās cadunt. Adhūc adicitur aliās esse quaestiōnēs in rēbus ipsīs aliās quae ad aliquid referantur illud an uxor  dūcenda hōc an senī dūcenda illud an fortis hoc an fortior et similia. Causam fīnit Apollodōrus ut interpretātiōne Valgī discipulī ējus ūtar ita causa est negōtium omnibus suīs partibus spectāns ad quaestiōnem aut causā est negōtium cūjus fīnis est contrōversia. Ipsum deinde negōtium sīc fīnit negōtium est congregātiō persōnārum locōrum temporum causārum modōrum cāsuum factōrum īnstrūmentōrum sermōnum scrīptōrum et nōn scrīptōrum. Causam nunc intellegāmus UPOQESIN negōtium PERISTASĪN. Sed et ipsam causam quīdam similiter fīniērunt ut Apollodōrus negōtium. Īsocratēs autem causam esse ait quaestiōnem fīnītam cīvīlem aut rem contrōversam in persōnārum fīnītārum complexū Cicerō hīs verbīs causā certīs personīs locīs temporibus āctiōnibus negōtiīs cernitur aut in omnibus aut in plērīsque eōrum. Ergō cum omnis causa contineātur aliquō statū prius quam dīcere adgredior quō modo genus quodque causae sit tractandum id quod est commūne omnibus quid sit statūs et unde dūcātur et quot et quī sint intuendum putō. Quamquam id nōnnūllī ad jūdiciālēs tantum pertinēre māteriās putāvērunt quōrum īnscītiam cum omnia tria genera fuerō execūtus rēs ipsa dēprēndet. Quod nōs statum id quīdam cōnstitūtiōnem vocant aliī quaestiōnem aliī quod ex quaestiōne appāreat Theodōrus caput id est KEFALAION GENIKWTATON ad quod referantur omnia quōrum dīversa appellātiō vīs eadem est nec interest discentium quibus quidque nōminibus appellētur dum rēs ipsa manifēsta sit. Statum Graecī STASIN vocant quod nōmen nōn prīmum ab Hermagorā trāditum putant sed aliī ā Naucrate Īsocratīs discipulō  aliī ā Zōpyrō Clāzomeniō quamquam vidētur Aeschinēs quoque in ōrātiōne contrā Ctēsiphontem utī hōc verbō cum ā jūdicibus petit nē Dēmosthenī permittant ēvagārī sed eum dīcere dē ipsō causae statū cōgant. Quae appellātiō dīcitur ducta vel ex eō quod ibi sit prīmus causae congressus vel quod in hōc causā cōnsistat. Et nōminis quidem haec orīgō nunc quid sit. Statum quīdam dīxērunt prīmam causārum cōnflīctiōnem quōs rēctē sēnsisse parum ēlocūtōs putō. Nōn enim est status prīma cōnflīctiō fēcistī nōn fēcī sed quod ex prīmā cōnflīctiōne nāscitur id est genus quaestiōnis fēcistī nōn fēcī an fēcerit hoc fēcistī nōn hōc fēcī quid fēcerit. Quia ex hīs appāret illud conjectūra hoc fīnītiōne quaerendum atque in eō pars utrāque īnsistit erit quaestiō conjectūrālis vel fīnītīvī statūs. Quid sī enim dicat quis sonus est duōrum inter sē corporum cōnflīctiō Erret ut opīnor nōn enim sonus est cōnflīctiō sed ex cōnflīctiōne. Et hoc levius intellegitur enim utcumque dictum inde vērō ingēns male interpretantibus innātus est error quī quia prīmam cōnflīctiōnem lēgerant crēdidērunt statum semper ex prīmā quaestiōne dūcendum quod est vitiōsissimum. Nam quaestiō nūlla nōn habet utique statum cōnstat enim ex intentiōne et dēpulsiōne sed aliae sunt propriae causārum dē quibus ferenda sententia est aliae adductae extrīnsecus aliquid tamen ad summam causae cōnferentēs velut auxilia quaedam quō fit ut in contrōversiā ūnā plūrēs quaestiōnēs esse dicantur. Hārum porrō plērumque levissima quaeque prīmō locō fungitur. Namque et illud frequēns est ut ea quibus minus cōnfīdimus cum tractāta sunt omittāmus interim sponte nostrā velut dōnantēs interim ad ea quae sunt potentiōra gradum ex iīs fēcisse contentī. Simplex autem causa etiamsī variē dēfenditur nōn potest  habēre plūs ūnō dē quō prōnūntiētur atque inde erit status causae quod et ōrātor praecipuē sibi optinendum et jūdex spectandum maximē intellegit in hōc enim causa cōnsistet. Cēterum quaestiōnum possunt esse dīversī. Quod ut brevissimō pateat exemplō cum dīcit reus etiam sī fēcī rēctē fēcī quālitātis ūtitur statū cum adicit sed nōn fēcī conjectūram movet. Semper autem firmius est nōn fēcisse ideōque in eō statum esse jūdicābō quod dīcerem sī mihi plūs quam ūnum dīcere nōn licēret. Rēctē igitur est appellāta causārum prīma cōnflīctiō nōn quaestiōnum. Nam et prō Rabīriō Postumō Cicerō prīmam partem ōrātiōnis in hōc intendit ut āctiōnem competere in equitem Rōmānum neget secunda nūllam ad eum pecūniam pervēnisse cōnfirmat statum tamen in eō dicam fuisse quod est potentius. Nec in causā Milōnis circā prīmās quaestiōnēs quae sunt ante prohoemium positae jūdicābō cōnflīxisse causam sed ubi tōtīs vīribus īnsidiātor Clōdius ideōque jūre interfectus ostenditur. Et hoc est quod ante omnia cōnstituēre in animō suō dēbeat ōrātor etiam sī prō causā plūra dictūrus est quid maximē liquēre jūdicī velit. Quod tamen ut prīmum cōgitandum ita nōn utique prīmum dīcendum erit. Aliī statum crēdidērunt prīmam ējus cum quō agerētur dēprecātiōnem. Quam sententiam hīs verbīs Cicerō complectitur in quō prīmum īnsistit quasi ad repugnandum congressa dēfēnsiō. Vnde rūrsus alia quaestiō an eum semper is faciat quī respondet. Cui reī praecipuē repugnat Cornēlius Celsus dīcēns nōn ā dēpulsiōne sūmī sed ab eō quī prōpositiōnem suam cōnfirmet ut sī hominem occīsum reus negat status ab accūsātōre nāscātur quia is velit probāre sī jūre occīsum reus dīcit trālāta probātiōnis necessitāte  īdem ā reō fīat et sit ējus intentiō. Cui nōn accēdō equidem. Nam est vērō propius quod contrā dīcitur nūllam esse lītem sī is cum quō agātur nihil respondeat ideōque fierī statum ā respondente. Mea tamen sententia varium id est et accidit prō condiciōne causārum quia et vidērī potest prōpositiō aliquandō statum facere ut in conjectūrālibus causīs ūtitur enim conjectūra magis quī agit quō mōtī quīdam eundem ā reō īnfitiālem esse dīxērunt et in syllogismō tōta ratiōcinātiō ab eō est quī intendit. Sed quia vidētur illīs quoque necessitātem hōs statūs exequendī facere quī negat is enim sī dīcat nōn fēcī cōget adversārium conjectūra utī et sī dīcat nōn habēs lēgem syllogismō concēdāmus ex dēpulsiōne nāscī statum. Nihilō minus enim rēs eō revertētur ut modo is quī agit modo is cum quō agitur statum faciat. Sit enim accūsātōris intentiō hominem occīdistī sī negat reus faciat statum quī negat. Quid sī cōnfitētur sed jūre ā sē adulterum dīcit occīsum nempe lēgem esse certum est quae permittat Nīsī aliquid accūsātor respondet nūlla līs est. Nōn fuit inquit adulter ergō dēpulsiō incipit esse āctōris ille statum faciet. Ita erit quidem status ex prīmā dēpulsiōne sed ea fīet ab accūsātōre nōn ā reō. Quid quod eadem quaestiō potest eundem vel accūsātōrem facere vel reum Quī artem lūdicram exercuerit in quattuordecim prīmīs ōrdinibus nē sedeat quī sē praetōrī in hortīs ostenderat neque erat prōductus sēdit in quattuordecim ōrdinibus. Nempe intentiō est artem lūdicram exercuistī dēpulsiō nōn exercuī artem lūdicram quaestiō quid sit artem lūdicram exercēre. Sī accūsābitur theātrālī lēge dēpulsiō erit reī sī excitātus fuerit dē spectāculīs et aget injūriārum dēpulsiō erit accūsātōris. Frequentius tamen illud accidet quod est ā plūrimīs trāditum. Effūgērunt hās quaestiōnēs quī dīxērunt statum esse id quod appāreat ex intentiōne et dēpulsiōne ut fēcistī nōn fēcī aut rēctē fēcī. Vīderīmus  tamen utrum id sit status an in eō status. Hermagorās statum vocat per quem subjecta rēs intellegātur et ad quem probātiōnēs etiam partium referantur. Nostra opīniō semper haec fuit cum essent frequenter in causā dīversī quaestiōnum status in eō crēdere statum causae quod esset in eā potentissimum et in quō maximē rēs verterētur. Id sī quis generālem quaestiōnem vel caput generāle dīcere mālet cum hōc mihi nōn erit pugna nōn magis quam sī aliud adhūc quō īdem intellegātur ējus reī nōmen invēnerit quamquam tōta volūmina in hanc disputātiōnem inpendisse multōs sciam nōbīs statum dīcī placet. Sed cum in aliīs omnibus inter scrīptōrēs summa dissēnsiō est tum in hōc praecipuē vidētur mihi studium quoque dīversa trādendī fuisse adeō nec quī sit numerus nec quae nōmina nec quī generālēs quīve speciālēs sint statūs convenit. Ac prīmum Aristotelēs elementa decem cōnstituit circā quae versārī videātur omnis quaestiō OUSIAN quam Plautus essentiam vocat neque sānē aliud est ējus nōmen Latīnum sed ea quaeritur an sit quālitātem cūjus apertus intellēctus est quantitātem quae dupliciter ā posteriōribus dīvīsa est quam magnum et quam multum sit ad aliquid unde ductae trālātiō et comparātiō post haec ubi et quandō deinde facere patī habēre quod est quasi armātum esse vestītum esse novissimē KEISQAĪ quod est compositum esse quōdam modo ut jacere stāre īrāscī. Sed ex hīs omnibus prīma quattuor ad statūs pertinēre cētera ad quōsdam locōs argūmentōrum videntur. Aliī novem elementa posuērunt persōnam in quā dē animō corpore extrā positīs quaerātur quod pertinēre ad conjectūrae et quālitātis īnstrūmenta videō tempus quod XRONON vocant ex quō quaestiō an is quem dum addicta est māter peperit servus  sit nātus locum unde contrōversia vidētur an fās fuerit tyrannum in templō occīdere an exulāverit quī domī latuit tempus iterum quod KAIRON appellanthanc autem vidērī volunt speciem illīus temporis ut aestātem vel hiemem huic subicitur ille in pestilentiā cōmīsātor āctum id est PRACIN quod eō referunt sciēns commīserit an īnsciēns necessitāte an cāsū et tālia numerum quī cadit in speciem quantitātis an Thrasybūlō trīgintā praemia dēbeantur quī tot tyrannōs sustulerit causam cui plūrimae subjacent lītēs quotiēns factum nōn negātur sed quia jūstā ratiōne sit factum dēfenditur TROPŌN cum id quod aliō modō fierī licet aliō dīcitur factum hinc est adulter lōrīs caesus vel famē necātus occāsiōnem factōrum quod est apertius quam ut vel interpretandum vel exemplō sit dēmōnstrandum tamen AFORMĀS ERGWN vocant. Hī quoque nūllam quaestiōnem extrā haec putant. Quīdam dētrahunt duās partīs numerum et occāsiōnem et prō illō quem dīxī āctū subiciunt rēs id est PRĀGMATA. Quae nē praeterīsse vidērer satis habuī attingere. Cēterum hīs nec status satis ostendī nec omnīs continērī locōs crēdō quod appārēbit dīligentius legentibus quae dē utrāque rē dicam erunt enim plūra multō quam quae hīs elementīs comprehenduntur. Apud plūrēs auctōrēs legī placuisse quibusdam ūnum omnīnō statum esse conjectūrālem sed quibus placuerit neque illī trādidērunt neque ego usquam reperīre potuī. Ratiōnem tamen hanc secūtī dīcuntur quod rēs omnīs signīs colligerētur. Quō modo licet quālitātis quoque sōlum statum faciant quia ubīque quālis sit cūjusque reī nātūra quaerī potest. Sed utrōcumque modo sequētur summa cōnfūsiō. Neque interest ūnum quis statum faciat an nūllum sī omnēs  causae sunt condiciōnis ējusdem. Conjectūra dicta est ā conjectū id est derectīōne quādam ratiōnis ad vēritātem unde etiam somniōrum atque ōminum interpretēs conjectōrēs vocantur. Appellātum tamen est hoc genus variē sīcut sequentibus appārēbit. Fuērunt quī duōs statūs facerent Archedēmus conjectūrālem et fīnītīvum exclūsā quālitāte quia sīc dē eā quaerī exīstimābat quid esset inicum quid injūstum quid dictō audientem nōn esse. Quod vocat dē eōdem et aliō. Huic dīversa sententia eōrum fuit quī duōs quidem statūs esse voluērunt sed ūnum īnfitiālem alterum iuridicālem. Īnfitiālis est quem dīcimus conjectūrālem cui ab īnfitiandō nōmen aliī in tōtum dedērunt aliī in partem quī accūsātōrem conjectūrā reum īnfitiātiōne ūtī putāvērunt. Iuridicālis est quī Graecē dīcitur DIKAIOLOGIKŌS. Sed quem ad modum ab Archedēmō quālitās exclūsa est sīc ab hīs repudiāta fīnītiō. Nam subiciunt eam iuridicālī quaerendumque arbitrantur jūstumne sit sacrilegium appellārī quod obiciātur vel fūrtum vel āmentiam. Quā in opīniōne Pamphilus fuit sed quālitātem in plūra partītus est. Plūrimī deinceps mūtātīs tantum nōminibus in rem dē quā nōn cōnstet et in rem dē quā cōnstet. Nam est vērum nec aliter fierī potest quam ut aut certum sit factum esse quid aut nōn sit sī nōn est certum conjectūra sit sī certum est reliquī status. Nam īdem dīcit Apollodōrus cum quaestiōnem aut in rēbus extrā positīs quibus conjectūra explicātur aut in nostrīs opīniōnibus exīstimat positam quōrum illud PRAGMATIKON hōc PERĪ ENNOĪĀS vocat idem quī APROLHMPTON et PROLHMPTIKON dīcunt id est dubium et praesūmptum quō significātur dē quō  liquet. Īdem Theodōrus quī dē eō an sit et dē accidentibus eī quod esse cōnstat id est PERĪ OUSĪĀS KAĪ SUMBEBHKOTWN exīstimat quaerī. Nam in hīs omnibus prius genus conjectūram habet sequēns reliqua. Sed haec reliqua Apollodōrus duo vult esse quālitātem et dē nōmine id est fīnītīvam Theodōrus quid quāle quantum ad aliquid. Sunt et quī dē eōdem et dē aliō modō quālitātem esse modo fīnītiōnem velint. In duo et Posīdōnius dīvidit vōcem et rēs. In vōce quaerī putat an significet quid quam multa quō modo rēbus conjectūram quod KAT AISQHSIN vocat et quālitātem et fīnītiōnem cui nōmen dat KAT ENNOIAN et ad aliquid. Vndē et illa dīvīsiō est alia esse scrīpta alia īnscrīpta. Celsus Cornēlius duōs et ipse fēcit statūs generālēs an sit quāle sit. Priōrī subjēcit fīnītiōnem quia aequē quaerātur an sit sacrilegus quī nihil sē sustulisse dē templō dīcit et quī prīvātam pecūniam cōnfitētur sustulisse. Quālitātem in rem et scrīptum dīvidit. Scrīptō quattuor partēs lēgālēs exclūsā trālātiōne quantitātem et mentīs quaestiōnem conjectūrae subjēcit. Est etiam illā in duōs dīvidendī statūs ratiō quae docet aut dē substantiā contrōversiam esse aut dē quālitāte ipsam porrō quālitātem aut in summō genere cōnsistere aut in succēdentibus. Dē substantiā est conjectūrā quaestiō enim tractātur reī an facta sit an fīat an futūra sit interdum etiam mentis idque melius quam quod iīs placuit quī statum eundem factī nōmināvērunt tamquam dē praeteritō tantum et tantum dē factō quaererētur. Pars quālitātis quae est dē summō genere rārō in jūdicium venit quāle est idne sit honestum quod vulgō laudātur. Succēdentium autem aliae dē commūnī appellātiōne ut sitne sacrilegus quī pecūniam  prīvātam ex templō fūrātus est aut dē rē dēnōminātā ubi et factum esse certum est nec dubitātur quid sit quod factum est. Cui subjacent omnēs dē honestīs jūstīs ūtilibus quaestiōnēs. Hīs etiam cēterī statūs continērī dīcuntur quia et quantitās modo ad conjectūram referātur ut mājorne sōl quam terra modo ad quālitātem quanta poena quempiam quantōve praemiō sit adficī jūstum et trālātiō versētur circā quālitātem et dēfīnītiō pars sit trālātiōnis quīn et contrāriae lēgēs et ratiōcinātīvus status id est syllogismōs et plērumque scrīptī et voluntātis aequō nītantur nisi quod hic tertius aliquandō conjectūram accipit quid sēnserit lēgis cōnstitūtor ambiguitātem vērō semper conjectūrā explicārī necesse sit quia cum sit manifēstum verbōrum intellēctum esse duplicem dē sōlā quaeritur voluntāte. Ā plūrimīs trēs sunt factī generālēs statūs quibus et Cicerō in Ōrātōre ūtitur et omnia quae aut in contrōversiam aut in contentiōnem veniant continērī putat sitne quid sit quāle sit. Quōrum nōmina apertiōra sunt quam ut dīcenda sint. Īdem Iatroclēs sentit. Trēs fēcit et M. Antōnius hīs quidem verbīs paucae rēs sunt quibus ex rēbus omnēs ōrātiōnēs nāscuntur factum nōn factum jūs injūriā bonum malum. Sed quoniam quod jūre dīcimur fēcisse nōn hunc sōlum intellēctum habet ut lēge sed illum quoque ut jūstē fēcisse videāmur secūtī Antōnium apertius voluērunt eōsdem status distinguere itaque dīxērunt conjectūrālem lēgālem iuridicālem quī et Verginīō placent. Hōrum deinde fēcērunt speciēs ita ut lēgālī subicerent fīnītiōnem et aliōs quī ex scrīptō dūcuntur lēgum contrāriārum quae antinomia dīcitur et scrīptī et sententiae vel voluntātis id est KĀTA RHTON KAĪ DIANOIAN et METALHMYIN quam nōs variē tralatiuam trānsūmptīvam trānspositīvam vocāmus SULLOGISMON quem accipimus ratiōcinātīvum vel collēctīvum  ambiguitātis quae AMFIBOLIA nōminātur quōs posuī quia et ipsī ā plērīsque statūs appellantur cum quibusdam lēgālēs potius quaestiōnēs eās dīcī placuerit. Quattuor fēcit Athēnaeus PROTREPTIKHN STASIN vel PARORMHTIKHN id est exhortātīvum quī suāsōriae est proprius SUNTELIKHN quā conjectūram significārī magis ex hīs quae secuntur quam ex ipsō nōmine appāret UPALLAKTIKHN eā fīnītiō est mūtātiōne enim nōminis cōnstat iuridicālem eādem appellātiōne Graecā quā cēterī ūsus nam est ut dīxī multa in nōminibus differentia. Sunt quī UPALLAKTIKHN trālātiōnem esse exīstiment secūtī hanc mūtātiōnis significātiōnem. Fēcērunt aliī totidem statūs sed aliōs an sit quid sit quāle sit quantum sit ut Caecilius et Theōn. Aristotelēs in rhētoricīs an sit quāle quantum et quam multum sit quaerendum putat. Quōdam tamen locō fīnītiōnis quoque vim intellegit quō dīcit quaedam sīc dēfendī sustulī sed nōn fūrtum fēcī percussī sed nōn injūriam fēcī. Posuerat et Cicerō in librīs rhētoricīs factī nōminis generīs āctiōnis ut in factō conjectūrā in nōmine fīnītiō in genere quālitās in āctiōne jūs intellegerētur jūrī subjēcerat trālātiōnem. Vērum hic lēgālēs quoque quaestiōnēs aliō locō tractat ut speciēs āctiōnis. Fuērunt quī facerent quīnque conjectūram fīnītiōnem quālitātem quantitātem ad aliquid. Theodōrus quoque ut dīxī īsdem generālibus capitibus ūtitur an sit quid sit quāle sit quantum sit ad aliquid. Hoc ultimum maximē in comparātīvō genere versārī putat quoniam melius ac pējus mājus et minus nisi aliō relāta nōn intelleguntur sed in illās quoque tralatiuās ut suprā significāvī quaestiōnēs  incīdit an huic jūs agendī sit vel facere aliquid conveniat an contrā hunc an hōc tempore an sīc. Omnia enim ista referrī ad aliquid necesse est. Aliī sex statūs putant conjectūram quam GENESĪN vocant et quālitātem et proprietātem id est IDIOTHTA quō verbō fīnītiō ostenditur et quantitātem quam ACIAN dīcunt et comparātiōnem et trālātiōnem cūjus adhūc novum nōmen inventum est METASTASIS novum tamquam in statū aliōquī ab Hermagorā inter speciēs iuridicālīs ūsitātum. Aliīs septem esse placuit ā quibus nec trālātiō nec quantitās nec comparātiō recepta est sed in hōrum trium locum subditae quattuor lēgālēs adjectaeque tribus illīs ratiōnālibus. Aliī pervēnērunt usque ad octo trālātiōne ad septem superiōrēs adjectā. Ā quibusdam deinde dīvīsa ratiō est ut statūs ratiōnālēs appellārent quaestiōnēs quem ad modum suprā dīxī lēgālēs in illīs dē rē in hīs dē scrīptō quaererētur. Quīdam in dīversum hōs statūs esse illās quaestiōnēs māluērunt. Sed aliī ratiōnālēs trēs putāvērunt an sit quid sit quāle sit Hermagorās sōlus quattuor conjectūram proprietātem trālātiōnem quālitātem quam per accidentiā id est KATA SUMBEBHKŌS vocat hāc interpretātiōne an illī accidat virō bonō esse vel mālō. Hanc ita dīvidit dē adpetendīs et fugiendīs quae est pars dēlīberātīva dē persōnā eā ostenditur laudātīva negōtiālem PRAGMATIKHN vocat in quā dē rēbus ipsīs quaeritur remōtō persōnārum complexū ut sitne liber quī est in adsertiōne an dīvitiae superbiam pariant an jūstum quid an bonum sit iuridicālem in quā ferē eadem sed certīs dēstinātīsque persōnīs quaerantur an ille jūstē hoc fēcerit vel bene. Nec mē fallit in prīmō  Cicerōnis rhētoricō aliam esse locī negōtiālis interpretātiōnem cum ita scrīptum sit negōtiālis est in quā quid jūris ex cīvīlī mōre et aequitāte sit cōnsīderātur cui dīligentiae praeesse apud nōs jūre cōnsultī exīstimantur. Sed quod ipsīus dē hīs librīs jūdicium fuerit suprā dīxī. Sunt enim velut regestae in hōs commentāriōs quōs adulēscēns dēdūxerat scholae et sī quā est in hīs culpā trādentīs est sīve eum mōvit quod Hermagorās prīma in hōc locō posuit exempla ex quaestiōnibus jūris sīve quod Graecī PRAGMATIKOŪS vocant jūris interpretēs. Sed Cicerō quidem hīs pulcherrimōs illōs dē Ōrātōre substituit ideōque culpārī tamquam falsa praecipiat nōn potest. Nōs ad Hermagorān. Trālātiōnem hīc prīmus omnium trādidit quamquam sēmina ējus quaedam citrā nōmen ipsum apud Aristotelen reperiuntur. Lēgālēs autem quaestiōnēs hās fēcit scrīptī et voluntātis quam ipse vocat KĀTA RHTON KAI UPECAIRESIN id est dictum et exceptiōnem quōrum prius eī cum omnibus commūne est exceptiōnis nōmen minus ūsitātum ratiōcinātīvum ambiguitātis lēgum contrāriārum. Albucius eādem dīvīsiōne ūsus dētrahit trālātiōnem subiciēns eam iuridicalī. In lēgālibus quoque quaestiōnibus nūllum putat esse quī dīcātur ratiōcinātīvus. Sciō plūra inventūrōs adhūc quī lēgēre antīquōs studiōsius volent sed nē haec quoque excesserint modum vereor. Ipse mē paulum in alia quam prius habuerim opīniōne nunc esse cōnfiteor. Et fortasse tūtissimum erat fāmae modo studentī nihil ex eō mūtāre quod multīs annīs nōn sēnsissem modo vērum etiam adprobāssem. Sed nōn sustineō esse cōnscius mihi dissimulātī in eō praesertim opere quod ad bonōrum juvenum aliquam ūtilitātem compōnimus in ūllā parte jūdiciī meī. Nam et Hippocratēs clārus arte medicīnae  vidētur honestissimē fēcisse quod quōsdam errōrēs suōs nē posterī errārent cōnfessus est et M. Tullius nōn dubitāvit aliquōs jam ēditōs librōs aliīs posteā scrīptīs ipse damnāre sīcut Catulum atque Lūcullum et hōs ipsōs dē quibus modo sum locūtus artis rhētoricae. Etenim supervacuus foret in studiīs longior labor sī nihil licēret melius invenīre praeteritīs. Neque tamen quicquam ex iīs quae tum praecēpī supervacuum fuit ad eāsdem enim particulās haec quoque quae nunc praecipiam revertentur. Ita nēminem didicisse paeniteat colligere tantum eadem ac dispōnere paulō significantius cōnor. Omnibus autem satis factum volō nōn mē hoc sērius dēmōnstrāre aliīs quam mihi ipse persuāserim. Secundum plūrimōs auctōrēs servābam trīs ratiōnālēs statūs conjectūram quālitātem fīnītiōnem ūnum lēgālem. Hī mihi statūs generālēs erant. Lēgālem in quīnque speciēs partiēbar scrīptī et voluntātis lēgum contrāriārum collēctīvum ambiguitātis trālātiōnis. Nunc quārtum ex generālibus intellegō posse removērī sufficit enim prīma dīvīsiō quā dīximus aliōs ratiōnālēs aliōs lēgālēs esse ita nōn erit statūs sed quaestiōnum genus aliōquī et ratiōnālis status esset. Ex iīs etiam quōs speciālēs vocābam remōvī trālātiōnem frequenter quidem sīcut omnēs quī mē secūtī sunt meminisse possunt testātus et in ipsīs etiam illīs sermōnibus mē nōlente vulgātis hoc tamen complexūs vix in ūllā contrōversiā trālātiōnis statum posse reperīrī ut nōn et alius in eadem rēctē dīcī vidērētur ideōque ā quibusdam eum exclūsum. Neque ignōrō multa trānsferrī cum in omnibus ferē causīs in quibus cecidisse quis fōrmula dīcitur hae sint quaestiōnēs an huic an cum hōc an hāc lēge an apud hunc an hōc tempore liceat agere et sī qua sunt tālia. Sed personae tempora āctiōnēs cēteraque propter aliquam causam trānsferuntur ita nōn est in trālātiōne quaestiō sed in eō propter quod trānsferuntur.  Nōn dēbēs apud praetōrem petere fideī commissum sed apud cōnsulēs mājor enim praetōria cognitiōne summā est. Quaeritur an mājor summa sit factī contrōversia est. Nōn licet tibi agere mēcum cognitor enim fierī nōn potuistī jūdicātiō an potuerit. Nōn dēbuistī interdīcere sed petere an rēctē interdictum sit ambigitur. Quae omnia succīdunt lēgitimīs quaestiōnibus. An nōn praescrīptiōnēs etiam in quibus maximē vidētur manifēsta trālātiō eāsdem omnēs speciēs habent quās eae lēgēs quibus agitur ut aut dē nōmine aut scrīptō et sententiā vel ratiōcinātiōne quaerātur Deinde status ex quaestiōne oritur trālātiō nōn habet quaestiōnem dē quā contendit ōrātor sed propter quam contendit. Hoc apertius occīdistī hominem nōn occīdī quaestiō an occīderit status conjectūrā. Nōn est tāle habeō jūs āctiōnis nōn habēs ut sit quaestiō an habeat et inde status. Accipiat enim āctiōnem necne ad ēventum pertinet nōn ad causam et ad id quod prōnūntiat jūdex nōn id propter quod prōnūntiat. Hoc illī simile est pūniendus es nōn sum vidēbit jūdex an pūniendus sit sed nōn hīc erit quaestiō nec hīc status. Vbī ergō Pūniendus es hominem occīdistī nōn occīdī an occīderit. Honōrandus sum nōn es num statum habet Nōn ut putō. Honōrandus sum quia tyrannum occīdī nōn occīdistī quaestiō et status. Similiter nōn rēctē agis rēctē agō nōn habet statum. Vbī est ergō Nōn rēctē agis ignōminiōsus. Quaeritur an ignōminiōsus sit aut an agere ignōminiōsō liceat quaestiōnēs et statūs. Ergō tralatiuum genus causae ut comparātīvum et mūtuae accūsātiōnis. At enim simile est illī habeō jūs nōn habēs occīdistī rēctē occīdī. Nōn negō sed nec haec rēs statum facit nōn enim sunt hae prōpositiōnēs aliōquī causa nōn explicābitur sed cum suīs ratiōnibus. Scelus commīsit Horātius sorōrem enim occīdit nōn commīsit dēbuit enim occīdere eam quae hostis morte maerēbat quaestiō an haec  jūsta causa ita quālitās. Ac similiter in trālātiōne nōn habēs jūs abdicandī quia ignōminiōsō nōn est āctiō habeō jūs quia abdicātiō āctiō nōn est quaeritur quid sit āctiō fīniēmus. Nōn licet abdicāre syllogismō. Item cētera per omnēs et ratiōnālēs et lēgālēs statūs. Nec ignōrō fuisse quōsdam quī trālātiōnem in ratiōnālī quoque genere pōnerent hoc modo hominem occīdī jussus ab imperātōre dōna templī cōgentī tyrannō dedī dēservī tempestātibus flūminibus valētūdine impedītus id est nōn per mē stetit sed per illud. Ā quibus etiam līberius dissentiō nōn enim āctiō trānsfertur sed causa factī quod accidit paene in omnī dēfēnsiōne. Deinde is quī tālī ūtitur patrōciniō nōn recēdit ā fōrmā quālitātis dīcit enim sē culpā vacāre ut magis quālitātis duplex ratiō facienda sit altera qua et factum dēfenditur alterā quā tantum reus. Crēdendum est igitur iīs quōrum auctōritātem secūtus est Cicerō tria esse quae in omnī disputātiōne quaerantur an sit quid sit quāle sit quod ipsa nōbīs etiam nātūra praescrībit nam prīmum oportet subēsse aliquid dē quō ambigitur quod quid sit et quāle sit certē nōn potest aestimārī nisi prius esse cōnstiterit ideōque ea prīma quaestiō. Sed nōn statim quod esse manifēstum est etiam quid sit appāret. Hoc quoque cōnstitūtō novissima quālitās superest neque hīs explōrātīs aliud est ultrā. Hīs īnfīnītae quaestiōnēs hīs fīnītae continentur hōrum aliquā in dēmōnstrātīvā dēlīberātīvā jūdiciālī māteriā utique tractātur haec rūrsus jūdiciālīs causās et ratiōnālī parte et lēgālī continent neque enim ūlla jūris disceptātiō nisi fīnītiōne quālitāte conjectūra potest explicārī. Sed īnstituentibus rudēs nōn erit inūtilis lātius prīmō fūsa ratiō et sī nōn statim rēctissima līnea tēnsa facilior tamen et apertior via. Discant igitur ante omnia quadripertitam in omnibus causīs esse ratiōnem  quam prīmam intuērī dēbeat quī āctūrus est. Nam ut ā dēfēnsōre potissimum incipiam longē fortissima tuendī sē ratiō est sī quod obicitur negārī potest proxima sī nōn id quod obicitur factum esse dīcitur tertia honestissima quā rēctē factum dēfenditur. Quibus sī dēficiāmur ultima quidem sed jam sōla superest salūs aliquō jūris adjūtōriō ēlābendī ex crīmine quod neque negārī neque dēfendī potest ut nōn videātur jūre āctiō intendī hinc illae quaestiōnēs sīve āctiōnis sīve trālātiōnis. Sunt enim quaedam nōn laudābilia nātūrā sed jūre concessa ut in duodecim tabulīs dēbitōris corpus inter crēditōrēs dīvidī licuit quam lēgem mōs pūblicus repudiāvit et aliquid aecum sed prohibitum jūre ut lībertās testāmentōrum. Accūsātōrī nihilō plūra intuenda sunt ut probet factum esse hoc esse factum nōn rēctē factum jūre sē intendere. Ita circā speciēs eāsdem līs omnis versābitur trālātīs tantum aliquandō partibus ut in causīs quibus dē praemiō agitur rēctē factum petītor probat. Haec quattuor velut prōposita fōrmaeque āctiōnis quae tum generālēs statūs vocābam in duo ut ostendī genera discēdunt ratiōnāle et lēgāle. Ratiōnāle simplicius est quia ipsīus tantum nātūrae contemplātiōne cōnstat itaque in eō satis est ostendisse conjectūram fīnītiōnem quālitātem. Lēgālium plūrēs sint speciēs necesse est proptereā quod multae sunt lēgēs et variās habent fōrmās. Alia est cūjus verbīs nītimur alia cūjus voluntāte aliās nōbīs cum ipsī nūllam habeāmus adjungimus aliās inter sē comparāmus aliās in dīversum interpretāmur. Sīc nāscuntur haec velut simulācra ex illīs tribūs interim simplicia interim et mixta propriam tamen faciem ostendentia ut scrīptī et voluntātis quae sine dubiō aut quālitāte aut conjectūrā continentur et SULLOGISMŌS quī est maximē quālitātis et lēgēs contrāriae quae īsdem quibus scrīptum et voluntās cōnstant et AMFIBOLIA  quae semper conjectūra explicātur. Fīnītiō quoque utrīque generī quodque rērum quodque scrīptī contemplātiōne cōnstat commūnis est. Haec omnia etiamsī in illōs trēs statūs veniunt tamen quia ut dīxī habent aliquid velut proprium videntur dēmōnstranda discentibus et permittendum ea dīcere vel statūs lēgālēs vel quaestiōnēs vel capita quaedam minōra dum sciant nihil nē in hīs quidem praeter tria quae praedīximus quaerī. At quantum et quam multum et ad aliquid et ut nōnnūllī putārunt comparātīvus nōn eandem ratiōnem habent sunt enim haec nōn ad varietātem jūris sed ad sōlam ratiōnem referenda. Ideōque semper in parte aut conjectūrae aut quālitātis pōnenda sunt ut quā mente et quō tempore et quō locō Sed dē singulīs dīcēmus quaestiōnibus cum tractāre praecepta dīvīsiōnis coeperīmus. Hoc inter omnēs convenit in causīs simplicibus singulōs statūs esse causārum quaestiōnum autem quae velut subjacent hīs et ad illud quō jūdicium continētur referuntur saepe in ūnam cadere plūrēs posse etiam crēdō aliquandō dubitārī quō statū sit ūtendum cum adversus ūnam intentiōnem plūra oppōnuntur et sīcut in colōre dīcitur nārrātiōnis eum esse optimum quem āctor optimē tueātur ita hīc quoque posse dīcī eum statum esse faciendum in quō tuendō plūrimum adhibēre vīrium possit ōrātor ideōque prō Milōne aliud Cicerōnī agentī placuit aliud Brūtō cum exercitātiōnis grātia compōneret ōrātiōnem cum ille jūre tamquam īnsidiātōrem occīsum et tamen nōn Milōnis cōnsiliō dīxerit ille etiam glōriātus sit occīsō malō cīve in conjūnctīs vērō posse duōs et trīs invenīrī vel dīversōs ut sī quis aliud sē nōn fēcisse aliud rēctē fēcisse dēfendat vel generis ējusdem ut sī quis duo crīmina vel omnia neget. Quod accidit etiam sī dē ūnā rē quaerātur aliquā sed eam plūrēs petant vel eōdem jūre ut proximitātis vel dīversō ut cum hic testāmentō ille proximitāte  nitētur. Quotiēns autem aliud aliī petītōrī oppōnitur dissimilis esse status necesse est ut in illā contrōversiā testāmenta lēgibus facta rata sint intestātōrum parentium līberī hērēdēs sint abdicātus nē quid dē bonīs patris capiat nothus ante lēgitimum nātus lēgitimus fīlius sit post lēgitimum nātus tantum cīvis in adoptiōnem dare liceat in adoptiōnem datō redīre in familiam liceat sī pater nātūrālis sine līberīs dēcesserit. Quī ex duōbus lēgitimīs alterum in adoptiōnem dederat alterum abdicāverat sustulit nothum īnstitūtō hērēde abdicātō dēcessit. Trēs omnēs dē bonīs contendunt. Nothum quī nōn sit lēgitimus Graecī vocant Latīnum reī nōmen ut Catō quoque in ōrātiōne quādam testātus est nōn habēmus ideōque ūtimur peregrīnō sed ad prōpositum. Hērēdī scrīptō oppōnitur lēx abdicātus nē quid dē bonīs patris capiat fit status scrīptī et voluntātis an ūllō modō capere possit an ex voluntāte patris an hērēs scrīptus. Nothō duplex fit quaestiō quod post lēgitimōs nātūs sit et quod nōn sit ante lēgitimum nātus. Prior SULLOGISMON habet an prō nōn natis sint habendī quī ā familiā sunt aliēnātī alterā scrīptī et voluntātis nōn esse enim hunc nātum ante lēgitimum convēnit sed voluntāte lēgis sē tuēbitur quam dīcet tālem fuisse ut lēgitimus esset nothus tum nātus cum alius lēgitimus in domō nōn esset. Scrīptum quoque lēgis exclūdet dīcēns nōn utique sī posteā lēgitimus nātus nōn sit nothō nocēre ūtēturque hōc argūmentō Finge sōlum nātum nothum cūjus condiciōnis erit Tantum cīvis Atquī nōn erit post lēgitimum nātus. An fīlius Atquī nōn erit ante lēgitimum nātus. Quārē sī verbīs lēgis stārī nōn potest voluntāte standum est. Nec quemquam turbet quod ex ūnā lēge duo statūs fīant duplex est ita vim duārum habet. Redīre in familiam volentī dīcitur ab alterō prīmum  ut tibi redīre liceat hērēs sum. Īdem status quī in petītiōne abdicātī quaerētur enim an possit esse hērēs abdicātus. Adicitur commūniter ā duōbus redīre tibi in familiam nōn licet nōn enim pater sine līberīs dēcessit. Sed in hōc propriā quisque eōrum quaestiōne nitētur. Alter enim dīcet abdicātum quoque inter līberōs esse et argūmentum dūcet ex ipsā quā repellitur lēge supervacuum enim fuisse prohibērī patris bonīs abdicātum sī esset numerō aliēnōrum nunc quia fīliī jūre futūrus fuerit intestātī hērēs oppositam esse lēgem quae tamen nōn id efficiat nē fīlius sit sed nē hērēs sit. Status fīnītīvus quid sit fīlius. Rūrsus nothus eīsdem colligit argūmentīs nōn sine līberīs patrem dēcessisse quibus in petītiōne ūsus est ut probāret esse sē fīlium nisi forte et hic fīnītiōnem movet an līberī sint etiam nōn lēgitimī. Cadent ergō in ūnam contrōversiam vel speciāliter duo lēgitimī statūs scrīptī et voluntātis et syllogismōs et praetereā fīnītiō vel trēs illī quī nātūrā sōlī sunt conjectūra in scrīptō et voluntāte quālitās in syllogismō et quae per sē est aperta fīnītiō. Causa quoque et jūdicātiō et continēns est in omnī genere causārum. Nihil enim dīcitur cui nōn īnsit ratiō et quō jūdicium referātur et quod rem maximē contineat. Sed quia magis haec variantur in litibus et ferē trādita sunt ab iīs quī dē jūdiciālibus causīs aliquā composuērunt in illam partem differantur. Nunc quia in tria genera causās dīvīsī ōrdinem sequar. Ac potissimum incipiam ab eā quae cōnstat laude ac vituperātiōne. Quod genus vidētur Aristotelēs atque eum secūtus Theophrastus ā parte negōtiālī hoc est PRAGMATIKH remōvisse tōtamque ad sōlōs audītōrēs relēgāsse et id ējus nōminis quod ab ostentātiōne dūcitur proprium est. Sed mōs  Rōmānus etiam negōtiīs hoc mūnus īnseruit. Nam et fūnebrēs laudātiōnēs pendent frequenter ex aliquō pūblicō officiō atque ex senātūs cōnsultō magistrātibus saepe mandantur et laudāre testem vel contrā pertinet ad mōmentum jūdiciōrum et ipsīs etiam reīs dare laudātōrēs licet et ēditī in competītōrēs in L. Pīsōnem in Clōdium et Cūriōnem librī vituperātiōnem continent et tamen in senātū locō sunt habitī sententiae. Neque īnfitiās eō quāsdam esse ex hōc genere māteriās ad sōlam compositās ostentātiōnem ut laudēs deōrum virōrumque quōs priōra tempora tulērunt. Quō solvitur quaestiō suprā tractāta manifēstumque est errāre eōs quī numquam ōrātōrem dictūrum nisi dē rē dubiā putāvērunt. An laudēs Capitōlīnī Jovis perpetuā sacrī certāminis māteria vel dubiae sunt vel nōn ōrātōriō genere tractantur Vt dēsīderat autem laus quae negōtiīs adhibētur probātiōnem sīc etiam illa quae ostentātiōnī compōnitur habet interim aliquam speciem probātiōnis ut quī Rōmulum Mārtis fīlium ēducātumque ā lupā dīcat in argūmentum caelestis ortūs ūtātur hīs quod abjectus in prōfluentem nōn potuerit extinguī quod omnia sīc ēgerit ut genitum praeside bellōrum deō incrēdibile nōn esset quod ipsum quoque caelō receptum temporis ējus hominēs nōn dubitāverint. Quaedam vērō etiam in dēfēnsiōnis speciem cadent ut sī in laude Herculis permūtātum cum rēgīnā Lȳdiae habitum et imperāta ut trāditur pēnsa ōrātor excūset. Sed proprium laudis est rēs amplificāre et ōrnāre. Quae māteria praecipuē quidem in deōs et hominēs cadit est tamen et aliōrum animālium et etiam cārentium animā. Vērum in deīs generāliter prīmum mājestātem ipsīus eōrum nātūrae venerābimur deinde propriē vim cūjusque et inventa quae ūtile aliquid hominibus attulerint. Vīs ostendētur ut in Jove regendōrum omnium in Mārte bellī in Neptūnō maris inventa ut artium in Minervā Mercuriō litterārum  medicīnae Apolline Cerere frūgum Līberō vīnī. Tum sī quā ab iīs ācta vetustās trādidit commemoranda. Addunt etiam dīs honōrem parentēs ut sī quis sit fīlius Jovis addit antīquitās ut iīs quī sunt ex Chaō prōgeniēs quoque ut Apollō ac Diāna Lātōnae. Laudandum in quibusdam quod genitī inmortālēs quibusdam quod inmortālitātem virtūte sint cōnsecūtī quod pietās prīncipis nostrī praesentium quoque temporum decus fēcit. Magis est varia laus hominum. Nam prīmum dīviditur in tempora quodque ante eōs fuit quoque ipsī vīxērunt in iīs autem quī fātō sunt fūnctī etiam quod est īnsecūtum. Ante hominem patria ac parentēs mājōrēsque erunt quōrum duplex tractātus est aut enim respondisse nōbilitātī pulchrum erit aut humilius genus inlūstrāsse factīs. Illa quoque interim ex eō quod ante ipsum fuit tempore trahentur quae respōnsīs vel auguriīs futūram clāritātem prōmīserint ut eum quī ex Thetide nātus esset mājōrem patre suō futūrum cecinisse dīcuntur ōrācula. Ipsīus vērō laus hominis ex animō et corpore et extrā positīs petī dēbet. Et corporis quidem fortuitōrumque cum levior tum nōn ūnō modō tractanda est. Nam et pulchritūdinem interim rōburque prōsequimur honōre verbōrum ut Homērus in Agamemnone atque Achille interim cōnfert admīrātiōnī multum etiam īnfirmitās ut cum idem Tȳdeā parvum sed bellātōrem dīcit fuisse. Fortūna vērō tum dignitātem adfert ut in rēgibus prīncipibusque namque est haec māteria ostendendae virtūtis ūberior tum quō minōrēs opēs fuērunt mājōrem benefactīs glōriam parit. Sed omnia quae extrā nōs bona sunt quaeque hominibus forte optigērunt nōn ideō laudantur quod habuerit quis eā sed quod iīs honestē sit ūsus. Nam dīvitiae et potentia et grātia cum plūrimum vīrium dent in utramque partem  certissimum faciunt mōrum experīmentum aut enim meliōrēs propter haec aut pējōrēs sumus. Animī semper vēra laus sed nōn ūnā per hōc opus viā dūcitur. Namque aliās aetātis gradūs gestārumque rērum ōrdinem sequī speciōsius fuit ut in prīmīs annīs laudārētur indolēs tum disciplīnae post hōc operum id est factōrum dictōrumque contextūs aliās in speciēs virtūtum dīvidere laudem fortitūdinis jūstitiae continentiae cēterārumque ac singulīs adsignāre quae secundum quamque eārum gesta erunt. Vtrā sit autem hārum via ūtilior cum māteriā dēlīberābimus dum sciāmus grātiōra esse audientibus quae sōlus quis aut prīmus aut certē cum paucīs fēcisse dīcētur sī quid praetereā suprā spem aut expectātiōnem praecipuē quod aliēna potius causa quam sua. Tempus quod fīnem hominis īnsequitur nōn semper tractāre contingit nōn sōlum quod vīventēs aliquandō laudāmus sed quod rāra haec occāsiō est ut referrī possint dīvīnī honōrēs et dēcrēta et pūblicē statuae cōnstitūtae. Inter quae numerāverim ingeniōrum monumenta quae saeculīs probārentur nam quīdam sīcut Menander jūstiōra posterōrum quam suae aetātis jūdicia sunt cōnsecūtī. Adferunt laudem līberī parentibus urbēs conditōribus legēs lātōribus artēs inventōribus nec nōn īnstitūta quoque auctōribus ut ā Numā trāditum deōs colere ā Pūblicolā fascēs populō summittere. Quī omnis etiam in vituperātiōne ōrdō cōnstābit tantum in dīversum. Nam et turpitūdō generis opprobriō multīs fuit et quōsdam clāritās ipsa nōtiōrēs circā vitia et invīsōs magis fēcit et in quibusdam ut in Paride trāditur est praedicta perniciēs et corporis ac fortūnae quibusdam mala contemptum sīcut Thersītae atque Īrō quibusdam bona vitiīs corrupta odium attulērunt ut Nireā inbellem Plīsthenen inpudīcum ā poētīs accēpimus et animī totidem vitia quot  virtūtēs sunt nec minus quam in laudibus duplicī ratiōne tractantur et post mortem adjecta quibusdam ignōminiā est ut Maeliō cūjus domūs solō aequātā Mārcōque Mānliō cūjus praenōmen ē familiā in posterum exēmptum est. Et parentēs malōrum ōdimus et est conditōribus urbium īnfāme contrāxisse aliquam perniciōsam cēterīs gentem quālis est prīmus Jūdaicae superstitiōnis auctor et Gracchōrum lēgēs invīsae et sī quod est exemplum dēfōrme posterīs trāditum quāle libīdinis vir Persēs in muliere Samiā īnstituere ausus dīcitur prīmus. Sed in vīventibus quoque jūdicia hominum velut argūmenta sunt mōrum et honōs aut ignōminia vēram esse laudem vel vituperātiōnem probat. Interesse tamen Aristotelēs putat ubi quidque laudētur aut vituperētur. Nam plūrimum refert quī sint audientium mōrēs quae pūblicē receptā persuāsiō ut illa maximē quae probant esse in eō quī laudābitur crēdant aut in eō contrā quem dīcēmus ea quae ōdērunt ita nōn dubium erit jūdicium quod ōrātiōnem praecesserit. Ipsōrum etiam permiscenda laus semper nam id benivolōs facit quotiēns autem fierī poterit cum māteriae ūtilitāte jungenda. Minus Lacedaemone studia litterārum quam Athēnīs honōrīs merēbuntur plūs patientia ac fortitūdō. Raptō vīvere quibusdam honestum aliīs cūra lēgum. Frūgālitās apud Sybarītās forsitan odiō foret veteribus Rōmānīs summum luxuriā crīmen. Eadem in singulīs differentiā. Maximē favet jūdex quī sibi dīcentem adsentārī putat. Īdem praecipit illud quoque quod mox Cornēlius Celsus prope suprā modum invāsit quia sit quaedam virtūtibus ac vitiīs vīcīnitās ūtendum proximā dērīvātiōne verbōrum ut prō temerāriō fortem prōdigō līberālem avārō parcum vocēmus quae eadem etiam contrā  valent. Quod quidem ōrātor id est vir bonus numquam faciet nisi forte commūnī ūtilitāte dūcētur. Laudantur autem urbēs similiter atque hominēs. Nam prō parente est conditor et multum auctōritātis adfert vetustās ut iīs quī terrā dīcuntur ortī et virtūtēs ac vitia circā rēs gestās eadem quae in singulīs illa propriā quae ex locī positiōne ac mūnītiōne sunt. Cīvēs illīs ut hominibus līberī sunt decōrī. Est laus et operum in quibus honor ūtilitās pulchritūdō auctor spectārī solet honor ut in templīs ūtilitās ut in mūrīs pulchritūdō vel auctor utrubique. Est et locōrum quālis Siciliae apud Cicerōnem in quibus similiter speciem et ūtilitātem intuēmur speciem maritimīs plānīs amoenīs ūtilitātem salūbribus fertilibus. Erit et dictōrum honestōrum factōrumque laus generālis erit et rērum omnis modī. Nam et somnī et mortis scrīptae laudēs et quōrundam ā medicīs cibōrum. Itaque ut nōn cōnsēnsī hoc laudātīvum genus circā sōlam versārī honestī quaestiōnem sīc quālitāte maximē continērī putō quamquam trēs statūs omnēs cadere in hōc opus possint iīsque ūsum C. Caesarem in vituperandō Catōne notāverit Cicerō. Tōtum autem habet aliquid simile suāsōriīs quia plērumque eadem illīc suādērī hīc laudārī solent. Dēlīberātīvās quoque mīror ā quibusdam sōlā ūtilitāte fīnītās. Ac sī quid in hīs ūnum sequī oportēret potior fuisset apud mē Cicerōnis sententia quī hoc māteriae genus dignitāte maximē continērī putat. Nec dubitō quīn iī quī sunt in illā priōre sententiā secundum opīniōnem pulcherrimam nē ūtile quidem nisi quod honestum esset exīstimārint. Et est haec ratiō vērissima sī cōnsilium contingat semper bonōrum atque sapientium. Vērum apud imperītōs apud quōs  frequenter dīcendā sententia est populumque praecipuē quī ex plūribus cōnstat indoctīs discernenda sunt haec et secundum commūnēs magis intellēctus loquendum. Sunt enim multī quī etiam quae crēdunt honesta nōn tamen satis eadem ūtilia quoque exīstiment quae turpia esse dubitāre nōn possunt ūtilitātis speciē ductī probent ut foedus Numantīnum jugumque Caudīnum. Nē quālitātis quidem statū in quō et honestōrum et ūtilium quaestiō est complectī eās satis est. Nam frequenter in hīs etiam conjectūrae locus est nōnnumquam tractātur aliquā fīnītiō aliquandō etiam lēgālēs possunt incīdere tractātūs in prīvāta maximē cōnsilia sī quandō ambigētur an liceat. Dē conjectūrā paulō post plūribus. Interim est fīnītiō apud Dēmosthenen det Halonnesum Philippus an reddat apud Cicerōnem in Philippicīs quid sit tumultus. Quid nōn illa similis jūdiciālium quaestiō dē statuā Servī Sulpicī an iīs dēmum pōnenda sit quī in lēgātiōne ferrō sunt interēmptī Ergō pars dēlīberātīva quae eadem suāsōria dīcitur dē tempore futūrō cōnsultāns quaerit etiam dē praeteritō. Officiīs cōnstat duōbus suādendī ac dissuādendī. Prohoemiō quāle est in jūdiciālibus nōn ubīque eget quia conciliātus est eī quisque quem cōnsulit. Initium tamen quodcumque dēbet habēre aliquam prohoemīī speciem neque enim abruptē nec unde libuit incipiendum quia est aliquid in omnī māteriā nātūrāliter prīmum. In senātū et utique in contiōnibus eadem ratiō quae apud jūdicēs adquīrendae sibi plērumque eōrum apud quōs dīcendum sit benivolentiae. Nec mīrum cum etiam in panēgyricīs petātur audientium favor ubi ēmolumentum nōn ūtilitāte aliqua sed in sōlā laude cōnsistit. Aristotelēs quidem nec sine causā  putat et ā nostrā et ab ējus quī dissentiet persōna dūcī frequenter in cōnsiliīs exōrdium quasi mūtuantibus hōc nōbīs ā jūdiciālī genere nōnnumquam etiam ut minor rēs mājorve videātur in dēmōnstrātīvīs vērō prohoemia esse maximē lībera exīstimat nam et longē ā māteriā dūcī ut in Helenae laude Īsocratēs fēcerit et ex aliquā reī vīcīniā ut īdem in Panēgyricō cum queritur plūs honōrīs corporum quam animōrum virtūtibus darī et Gorgiās in Olympicō laudāns eōs quī prīmī tālēs īnstituerint conventūs. Quōs secūtus vidēlicet C. Sallustius in bellō Jugurthīnō et Catilīnae nihil ad historiam pertinentibus prīncipiīs ōrsus est. Sed nunc ad suāsōriam in quā etiam cum prohoemīō ūtēmur breviōre tamen et velut quōdam capite tantum et initiō dēbēbimus esse contentī. Nārrātiōnem vērō numquam exigit prīvāta dēlīberātiō ējus dumtaxat reī dē quā dīcenda sententia est quia nēmō ignōrat id dē quō cōnsulit. Extrīnsecus possunt pertinentia ad dēlīberātiōnem multa nārrārī. In contiōnibus saepe est etiam illa quae ōrdinem reī docet necessāria. Adfectus ut quae maximē postulat nam et concitanda et lēnienda frequenter est īra et ad metum cupiditātem odium conciliātiōnem inpellendī animī. Nōnnumquam etiam movenda miserātiō sīve ut auxilium obsessīs ferātur suādēre oportēbit sīve sociae cīvitātis ēversiōnem dēflēbimus. Valet autem in cōnsiliīs auctōritās plūrimum. Nam et prūdentissimus esse habērīque et optimus dēbet quī sententiae suae dē ūtilibus atque honestīs crēdere omnēs velit. In jūdiciīs enim vulgō fās habētur indulgēre aliquid studiō suō cōnsilia nēmō est quī neget secundum mōrēs darī. Graecōrum quidem plūrimī omne hoc officium contiōnāle esse jūdicāvērunt et in sōlā reī pūblicae administrātiōne posuērunt quīn et Cicerō in hāc maximē parte versātur.  Ideōque suāsūrīs dē pāce bellō cōpiīs operibus vectīgālibus haec duo esse praecipuē nōta volvit vīrēs cīvitātis et mōrēs ut ex nātūrā cum ipsārum rērum tum audientium ratiō suādendī dūcerētur. Nōbīs mājor in rē vidētur varietās nam et cōnsultantium et cōnsiliōrum plūra sunt genera. Quārē in suādendō ac dissuādendō tria prīmum spectanda erunt quid sit dē quō dēlīberētur quī sint quī dēlīberent quī sit quī suādeat. Rem dē quā dēlīberātur aut certum est posse fierī aut incertum. Sī incertum haec erit quaestiō sōla aut potentissima saepe enim accidet ut prius dicāmus nē sī possit quidem fierī esse faciendum deinde fierī nōn posse. Cum autem dē hōc quaeritur conjectūra est an Isthmōs intercīdī an siccārī palūs Pomptīna an portus fierī Ōstiae possit an Alexander terrās ultrā Ōceanum sit inventūrus. Sed in iīs quoque quae cōnstābit posse fierī conjectūra aliquandō erit sī quaerētur an utique futūrum sit ut Carthāginem superent Rōmānī ut redeat Hannibal sī Scīpiō exercitum in Āfricam trānstulerit ut servent fidem Samnītēs sī Rōmānī arma dēposuerint. Quaedam et fierī posse et futūra esse crēdibile est sed aut aliō tempore aut aliō locō aut aliō modō. Vbī conjectūrae nōn erit locus alia sunt intuenda. Et prīmum aut propter ipsam rem dē quā sententiae rogantur cōnsultābitur aut propter aliās intervenientēs extrīnsecus causās. Propter ipsam dēlīberant patrēs cōnscrīptī an stīpendium mīlitī cōnstituant. Haec māteria simplex erit. Accēdunt causae aut faciendī ut dēlīberant patrēs cōnscrīptī an Fabiōs dēdant Gallīs bellum minitantibus aut nōn faciendī dēlīberat C. Caesar an persevēret in Germāniam īre cum mīlitēs passim testāmenta facerent. Hae suāsōriae duplicēs sunt. Nam et illīc causa dēlīberandī est quod bellum Gallī minitentur esse tamen potest quaestiō dēdendīne  fuerint etiam citrā hanc dēnūntiātiōnem quī contrā fās cum lēgātī missī essent proelium inierint rēgemque ad quem mandāta accēperant trucīdārint et hīc nihil Caesar sine dubiō dēlīberāret nisi propter hanc mīlitum perturbātiōnem est tamen locus quaerendī an citrā hunc quoque cāsum penetrandum in Germāniam fuerit. Semper autem dē eō prius loquēmur dē quō dēlīberārī etiam dētractīs sequentibus possit. Partēs suādendī quīdam putāvērunt honestum ūtile necessārium. Ego nōn inveniō huic tertiae locum. Quantalibet enim vīs ingruat aliquid fortasse patī necesse sit nihil facere dē faciendō autem dēlīberātur. Quod sī hanc vocant necessitātem in quam hominēs graviōrum metū cōguntur ūtilitātis erit quaestiō ut sī obsessī et inparēs et aquā cibōque dēfectī dē facienda ad hostem dēditiōne dēlīberent et dīcātur necesse est nempe sequitur ut hoc subiciātur aliōquī pereundum est ita propter id ipsum nōn est necesse quia perīre potius licet dēnique nōn fēcērunt Saguntīnī nec in rate Opitergīnā circumventī. Igitur in hīs quoque causīs aut dē sōlā ūtilitāte ambigētur aut quaestiō inter ūtile atque honestum cōnsistet. At enim sī quis līberōs prōcreāre volet necesse habet dūcere uxōrem. Quis dubitat Sed eī quī pater vult fierī liqueat necesse est uxōrem esse dūcendam. Itaque mihi nē cōnsilium quidem vidētur ubi necessitās est nōn magis quam ubi cōnstat quid fierī nōn posse omnis enim dēlīberātiō dē dubiīs est. Melius igitur quī tertiam partem dūxērunt DUNATON quod nostrī possibile nōminant quae ut dūra videātur appellātiō tamen sōla est. Quās partēs nōn omnēs in omnem cadere suāsōriam manifēstius est quam ut docendum sit. Tamen apud plērōsque eārum numerus augētur ā  quibus pōnuntur ut partēs quae superiōrum speciēs sunt partium. Nam fās jūstum pium aecum mānsuētum quoque sīc enim sunt interpretātī TO HMERON et sī quā adhūc adicere quis ējusdem generis velit subicī possunt honestātī. An sit autem facile magnum jūcundum sine perīculō ad quaestiōnem pertinet ūtilitātis. Quī locī oriuntur ex contrādictiōne est quidem ūtile sed difficile parvum injūcundum perīculōsum. Tamen quibusdam vidētur esse nōnnumquam dē jūcunditāte sōlā cōnsultātiō ut sī dē aedificandō theātrō īnstituendīs lūdīs dēlīberētur. Sed nēminem adeō solūtum luxū putō ut nihil in causā suādendī sequātur praeter voluptātem. Praecēdat enim semper aliquid necesse est ut in lūdīs honor deōrum in theātrō nōn inūtilīs labōrum remissiō dēfōrmis et incommoda turbae sī id nōn sit cōnflīctātiō et nihilō minus eadem illa religiō cum theātrum velutī quoddam illīus sacrī templum vocābimus. Saepe vērō et ūtilitātem dēspiciendam esse dīcimus ut honesta faciāmus ut cum illīs Opitergīnīs damus cōnsilium nē sē hostibus dēdant quamquam peritūrī sint nisi fēcerint et ūtilia honestīs praeferimus ut cum suādēmus ut bellō Pūnicō servī armentur. Sed tamen neque hīc plānē concēdendum est esse id inhonestum līberōs enim nātūra omnis et īsdem cōnstāre elementīs et fortasse antīquīs etiam nōbilibus ortōs dīcī potest et illīc ubi manifēstum perīculum est oppōnenda alia ut crūdēlius etiam peritūrōs adfirmēmus sī sē dēdiderint sīve hostis nōn servārit fidem sīve Caesar vīcerit quod est vērō similius. Haec autem quae tantum inter sē pugnant plērumque nōminibus dēflectī solent. Nam et ūtilitās ipsa expugnātur ab iīs quī dīcunt nōn sōlum potiōra esse honesta quam ūtilia sed nē ūtilia quidem esse quae nōn sint honesta et contrā quod nōs honestum illī vānum ambitiōsum stolidum verbīs quam rē probābilius vocant. Nec tantum inūtilibus  comparantur ūtilia sed inter sē quoque ipsa ut sī ex duōbus ēligāmus in alterō quid sit magis in alterō quid sit minus. Crēscit hoc adhūc nam interim triplicēs etiam suāsōriae incīdunt ut cum Pompējus dēlīberābat Parthōs an Āfricam an Aegyptum peteret. Ita nōn tantum utrum melius sed quid sit optimum quaeritur itemque contrā. Nec umquam incīdet in hōc genere māteriae dubitātiō reī quae undique secundum nōs sit nam ubi contrādictiōnī locus nōn est quae potest esse causā dubitandī Ita ferē omnis suāsōria nihil est aliud quam comparātiō videndumque quid cōnsecūtūrī sīmus et per quid ut aestimārī possit plūs in eō quod petimus sit commodī an vērō in eō per quod petimus incommodī. Est ūtilitātis et in tempore quaestiō expedit sed nōn nunc et in locō nōn hīc et in persōnā nōn nōbīs nōn contrā hōs et in genere agendī nōn sīc et in modō nōn in tantum. Sed persōnam saepius decōris grātiā intuēmur quae et in nōbīs et in iīs quī dēlīberant spectanda est. Itaque quamvīs exempla plūrimum in cōnsiliīs possint quia facillimē ad cōnsentiendum hominēs dūcuntur experīmentīs refert tamen quōrum auctōritās et quibus adhibeātur dīversī sunt enim dēlīberantium animī duplex condiciō. Nam cōnsultant aut plūrēs aut singulī sed in utrīsque differentiā quia et in plūribus multum interest senātus sit an populus Rōmānī an Fīdēnātēs Graecī an barbarī et in singulīs Catōnī petendōs honōrēs suādeāmus an C. Mariō dē ratiōne bellī Scīpiō prior an Fabius dēlīberet. Proinde intuenda sexus dignitās aetās sed mōrēs praecipuē discrīmen dabunt. Et honesta quidem honestīs suādēre facillimum est sī vērō apud turpēs rēcta optinēre cōnābimur nē videāmur exprobrāre dīversam vītae sectam cavendum et animus dēlīberantis nōn ipsa honestī nātūrā quam ille nōn respicit permovendus sed laude vulgī  opīniōne et sī parum prōficiet haec vānitās secūtūra ex hīs ūtilitāte aliquantō vērō magis obiciendō aliquōs sī dīversa fēcerint metūs. Nam praeter id quod hīs levissimī cūjusque animus facillimē terrētur nesciō an etiam nātūrāliter apud plūrimōs plūs valeat malōrum timor quam spēs bonōrum sīcut facilior eīsdem turpium quam honestōrum intellēctus est. Aliquandō bonīs quoque suādentur parum decōra dantur parum bonīs cōnsilia in quibus ipsōrum quī cōnsulunt spectātur ūtilitās. Nec mē fallit quae statim cōgitātiō subīre possit legentem hoc ergō praecipis et hoc fās putās Poterat mē līberāre Cicerō quī ita scrībit ad Brūtum praepositīs plūrimīs quae honestē suādērī Caesarī possint Simne bonus vir sī haec suādeam Minimē. Suāsōris enim fīnis est ūtilitās ējus cui quisque suādet. At rēcta sunt quis negat Sed nōn est semper rēctīs in suādendō locus. Sed quia est altior quaestiō nec tantum ad suāsōriās pertinet dēstinātus est mihi hīc locus duodecimō quī summus futūrus est librō. Nec ego quicquam fierī turpiter velim. Vērum interim haec vel ad scholārum exercitātiōnēs pertinēre crēdantur nam et inīquōrum ratiō nōscenda est ut melius aequa tueāmur. Interim sī quis bonō inhonesta suādēbit meminerit nōn suādēre tamquam inhonesta ut quīdam dēclāmātōrēs Sextum Pompējum ad pīrāticam propter hōc ipsum quod turpis et crūdēlis sit inpellunt sed dandus illīs dēfōrmibus color idque etiam apud malōs neque enim quisquam est tam malus ut vidērī velit. Sīc Catilīna apud Sallustium loquitur ut rem scelestissimam nōn malitiā sed indignātiōne videātur audēre sīc Atreus apud Varium jam ferō inquit īnfandissima jam facere cōgor. Quantō magis eīs quibus cūra fāmae fuit cōnservandus est hic vel ambitus. Quārē et cum Cicerōnī dabimus  cōnsilium ut Antōnium roget vel etiam ut Philippicās ita vītam pollicente eō exūrat nōn cupiditātem lūcīs adlēgābimus haec enim sī valet in animō ējus tacentibus quoque nōbīs valet sed ut sē reī pūblicae servet hortabimurhāc illī opus est occāsiōne nē eum tālium precum pudeat et C. Caesarī suādentēs rēgnum adfirmābimus stāre jam rem pūblicam nisi ūnō regente nōn posse. Nam quī dē rē nefāriā dēlīberat id sōlum quaerit quō modo quam minimum peccāre videātur. Multum refert etiam quae sit persōna suādentis quia ante actā vīta sī inlūstris fuit aut clārius genus aut aetās aut fortūna adfert expectātiōnem prōvidendum est nē quae dīcuntur ab eō quī dīcit dissentiant. At hīs contrāria summissiōrem quendam modum postulant. Nam quae in aliīs lībertās est in aliīs licentia vocātur et quibusdam sufficit auctōritās quōsdam ratiō ipsa aegrē tuētur. Ideōque longē mihi difficillimae videntur prosōpopoeiae in quibus ad relicum suāsōriae labōrem accēdit etiam personae difficultās namque īdem illud aliter Caesar aliter Cicerō aliter Catō suādēre dēbēbit. Vtilissima vērō haec exercitātiō vel quod duplicis est operis vel quod poētīs quoque aut historiārum futūrīs scrīptōribus plūrimum cōnfert vērum et ōrātōribus necessāria. Nam sunt multae ā Graecīs Latīnīsque compositae ōrātiōnēs quibus aliī ūterentur ad quōrum condiciōnem vītamque aptanda quae dīcēbantur fuērunt. An eōdem modo cōgitāvit aut eandem persōnam induit Cicerō cum scrīberet Cn. Pompējō et cum T. Ampīō cēterīsve ac nōn ūnīus cūjusque eōrum fortūnam dignitātem rēs gestās intuitūs omnium quibus vōcem dabat etiam imāginem expressit ut melius quidem sed tamen ipsī dīcere vidērentur Neque enim minus vitiōsa est ōrātiō sī  ab homine quam sī ā rē cui accommodārī dēbuit dissīdet. Ideōque Lȳsiās optimē vidētur in iīs quae scrībēbat indoctīs servāsse vēritātis fidem. Enimvērō praecipuē dēclāmātōribus cōnsīderandum est quid cuique persōnae conveniat quī paucissimās contrōversiās ita dīcunt ut advocātī plērumque fīliī patrēs dīvitēs senēs asperī lenēs avārī dēnique superstitiōsī timidī dērīsōrēs fīunt ut vix cōmoediārum āctōribus plūrēs habitūs in prōnūntiandō concipiendī sint quam hīs in dīcendō. Quae omnia possunt vidērī prosōpopoeiae quam ego suāsōriīs subjēcī quia nūllō aliō ab hīs quam persōna distat quamquam haec aliquandō etiam in contrōversiās dūcitur quae ex historiīs compositae certīs agentium nōminibus continentur. Neque ignōrō plērumque exercitātiōnis grātiā pōnī et poēticās et historicās ut Priamī verba apud Achillem aut Sullae dictātūram dēpōnentīs in contiōne. Sed haec in partem cēdent trium generum in quae causās dīvīsimus. Nam et rogāre indicāre ratiōnem reddere et alia dē quibus suprā dictum est variē atque ut rēs tulit in māteriā jūdiciālī dēlīberātīvā dēmōnstrātīvā solēmus frequentissimē vērō in hīs ūtimur ficta persōnārum quās ipsī substituimus ōrātiōne ut apud Cicerōnem prō Caeliō Clōdiam et Caecus Appius et Clōdius frāter ille in castīgātiōnem hic in exhortātiōnem vitiōrum compositus adloquitur. Solent in scholīs fingī māteriae ad dēlīberandum similiōrēs contrōversiīs et ex utrōque genere commixtae ut cum apud C. Caesarem cōnsultātiō dē poenā Theodōtī pōnitur cōnstat enim accūsātiōne et dēfēnsiōne causā ējus quod est jūdiciālium proprium permixta tamen est et ūtilitātis ratiō an  prō Caesare fuerit occīdī Pompējum an timendum ā rēge bellum sī Theodōtus sit occīsus an id minimē oportūnum hōc tempore et perīculōsum et certē longum sit futūrum. Quaeritur et dē honestō deceatne Caesarem ultiō Pompēī an sit verendum nē pējōrem faciat suārum partium causam sī Pompējum indignum morte fateātur. Quod genus accidere etiam vēritātī potest. Nōn simplex autem circā suāsōriās error in plērīsque dēclāmātōribus fuit quī dīcendī genus in hīs dīversum atque in tōtum illī jūdiciālī contrārium esse exīstimāvērunt. Nam et prīncipiā abrupta et concitātam semper ōrātiōnem et in verbīs effūsiōrem ut ipsī vocant cultum adfectāvērunt et eārum breviōrēs utique commentāriōs quam lēgālīs māteriae facere ēlabōrārunt. Ego porrō ut prohoemīō videō nōn utique opus esse suāsōriīs propter quās dīxī suprā causās ita cūr initiō furiōsō sit exclāmandum nōn intellegō cum prōpositā cōnsultātiōne rogātus sententiam sī modo est sānus nōn quirītet sed quam maximē potest cīvīlī et hūmānō ingressū merērī adsēnsum dēlīberantīs velit. Cūr autem torrēns et utique aequāliter concitāta sit in eā dīcentis ōrātiō cum vel praecipuē moderātiōnem ratiōnemque cōnsilia dēsidērent Neque ego negāverim saepius subsīdere in contrōversiīs impetum dīcendī prohoemīō nārrātiōne argūmentīs quae sī dētrahās id ferē supererit quō suāsōriae cōnstant vērum id quoque aequālius erit nōn tumultuōsius atque turbidius. Verbōrum autem magnificentia nōn validius est adfectandā suāsōriās dēclāmantibus sed contingit magis. Nam et persōnae ferē magnae fingentibus placent rēgum prīncipum senātūs populī et rēs ampliōrēs ita cum verba rēbus aptentur ipsō māteriae nitōre clarēscunt. Aliā vērī cōnsiliī ratiō est ideōque Theophrastus quam maximē remōtum ab omnī  adfectātiōne in dēlīberātīvō genere voluit esse sermōnem secūtus in hoc auctōritātem praeceptōris suī quamquam dissentīre ab eō nōn timidē solet. Namque Aristotelēs idōneam maximē ad scrībendum dēmōnstrātīvam proximamque ab eā jūdiciālem putāvit vidēlicet quoniam prior illa tōta esset ostentātiōnis haec secunda egēret artīs vel ad fallendum sī ita poposcisset ūtilitās cōnsilia fide prūdentiāque cōnstārent. Quibus in dēmōnstrātīvā cōnsentiō nam et omnēs aliī scrīptōrēs īdem trādidērunt in jūdiciīs autem cōnsiliīsque secundum condiciōnem ipsīus quae tractābitur reī accommodandam dīcendī crēdō ratiōnem. Nam et Philippicās Dēmosthenīs īsdem quibus habitās in jūdiciīs ōrātiōnēs videō ēminēre virtūtibus et Cicerōnis sententiae et contiōnēs nōn minus clārum quam est in accūsātiōnibus ac dēfēnsiōnibus ēloquentiae lūmen ostendunt. Dīcit tamen īdem dē suāsōriā hoc modo tōta autem ōrātiō simplex et gravis et sententiīs dēbet ōrnātior esse quam verbīs. Vsum exemplōrum nūllī māteriae magis convenīre meritō ferē omnēs cōnsentiunt cum plērumque videantur respondēre futūra praeteritīs habeāturque experīmentum velut quoddam ratiōnis testimōnium. Brevitās quoque aut cōpia nōn genere māteriae sed modo cōnstat nam ut in cōnsiliīs plērumque simplicior quaestiō est ita saepe in causīs minor. Quae omnia vēra esse sciet sī quis nōn ōrātiōnēs modo sed historiās etiam namque in hīs contiōnēs atque sententiae plērumque suādendī ac dissuādendī funguntur officiō legere māluerit quam in commentāriīs rhētorum cōnsenēscere inveniet enim nec in cōnsiliīs abrupta initia et concitātius saepe in jūdiciīs dictum et verba aptātā rēbus in utrōque genere et breviōrēs aliquandō causārum ōrātiōnēs quam sententiārum.  Nē illa quidem in iīs vitia dēprēndet quibus quīdam dēclāmātōrēs labōrant quod et contrā sentientibus inhūmānē convīciantur et ita plērumque dīcunt tamquam ab iīs quī dēlīberat utique dissentiat ideōque objūrgantibus similiōrēs sunt quam suādentibus. Haec adulēscentēs sibi scrīpta sciant nē aliter quam dictūrī sunt exercērī velint et in dēsuēscendīs morentur. Cēterum cum advocārī coeperint in cōnsilia amīcōrum dīcere sententiam in senātū suādēre sī quid cōnsulet prīnceps quod praeceptīs fortasse nōn crēdant ūsū docēbuntur. Nunc dē jūdiciālī genere quod est praecipuē multiplex sed officiīs cōnstat duōbus intentiōnis ac dēpulsiōnis. Cūjus partēs ut plūrimīs auctōribus placuit quīnque sunt prohoemium nārrātiō probātiō refūtātiō perōrātiō. Hīs adjēcērunt quīdam partītiōnem prōpositiōnem excessum quōrum priōrēs duae probātiōnī succīdunt. Nam prōpōnere quidem quae sīs probātūrus necesse est sed et conclūdere cūr igitur sī illa pars causae est nōn et haec sit Partītiō vērō dispositiōnis est speciēs ipsa dispositiō pars rhētoricēs et per omnīs māteriās tōtumque eārum corpus aequāliter fūsa sīcut inventiō ēlocūtiō ideōque eam nōn ōrātiōnis tōtīus partem ūnam esse crēdendum est sed quaestiōnum etiam singulārum. Quae est enim quaestiō in quā nōn prōmittere possit ōrātor quid prīmō quid secundō quid tertiō sit locō dictūrus Quod est proprium partītiōnis. Quam ergō rīdiculum est quaestiōnem quidem speciem esse probātiōnis partītiōnem autem quae sit speciēs quaestiōnis partem tōtīus ōrātiōnis vocārī Ēgressiō vērō vel quod ūsitātius esse coepit excessus sīve est extrā causam nōn potest esse pars causae sīve est in causā adjūtōrium vel ōrnāmentum partium est eārum ex quibus ēgreditur. Nam sī quidquid in causā est pars causae vocābitur cūr nōn argūmentum  similitūdō locus commūnīs adfectūs exempla partēs vocentur Tamen nec iīs adsentior quī dētrahunt refūtātiōnem tamquam probātiōnī subjectam ut Aristotelēs. Haec enim est quae cōnstituat illa quae dēstruat. Hoc quoque īdem aliquātenus novat quod prohoēmiō nōn nārrātiōnem subjungit sed prōpositiōnem vērum id facit quia prōpositiō eī genus nārrātiō speciēs vidētur et hāc nōn semper illa semper et ubīque crēdit opus esse. Vērum ex hīs quās cōnstituī partibus nōn ut quidque prīmum dīcendum ita prīmum cōgitandum est sed ante omnia intuērī oportet quod sit genus causae quid in eā quaerātur quae prōsint quae noceant deinde quid cōnfirmandum sit ac refellendum tum quō modo nārrandum expositiō enim probātiōnum est praeparātiō nec esse ūtilis potest nisi prius cōnstituerit quid dēbeat dē probātiōne prōmittere. Postrēmō intuendum quem ad modum jūdex sit conciliandus neque enim nisi tōtīs causae partibus dīligenter īnspectīs scīre possumus quālem nōbīs facere animum cognōscentīs expediat sevērum an mītem concitātum an remissum adversum grātiae an obnoxium. Neque ideō tamen eōs probāverim quī scrībendum quoque prohoemium novissimē putant. Nam ut cōnferrī māteriam omnem et quid quoque locō sit opus cōnstāre dēbet antequam dīcere aut scrībere ōrdiāmur ita incipiendum ab iīs quae prīma sunt. Nam nec pingere quisquam aut fingere coepit ā pedibus nec dēnique ars ūlla cōnsummātur ibi unde ōrdiendum est. Quid fīet aliōquī sī spatium compōnendī ōrātiōnem stilō nōn fuerit Nōnne nōs haec inversa cōnsuētūdō dēcēperit Īnspicienda igitur māteria est quō praecēpimus ōrdine scrībenda quō dīcimus.  Cēterum causa omnis in quā pars altera agentis est altera recūsantis aut ūnīus reī contrōversia cōnstat aut plūrium haec simplex dīcitur illa conjūncta. Vna contrōversia est per sē fūrtī per sē adulteriī. Plūrēs aut ējusdem generis ut in pecūniīs repetundīs aut dīversī ut sī quis sacrilegiī et homicīdiī simul accūsētur. Quod nunc in pūblicīs jūdiciīs nōn accidit quoniam praetor certa lēge sortītur prīncipum autem et senātūs cognitiōnibus frequēns est et populī fuit. Prīvāta quoque jūdicia saepe ūnum jūdicem habēre multīs et dīversīs fōrmulīs solent. Nec aliae speciēs erunt etiam sī ūnus ā duōbus dumtaxat eandem rem atque ex eādem causā petet aut duo ab ūnō aut plūrēs ā plūribus quod accidēre in hērēditāriīs litibus interim scīmus quia quamvīs in multīs persōnīs causa tamen ūna est nisi sī condiciō persōnārum quaestiōnēs variāverit. Dīversum hīs tertium genus quod dīcitur comparātīvum. Cūjus reī tractātus in parte causae frequēns est ut cum apud centumvirōs post alia quaeritur et hoc uter dignior hērēditātē sit. Rārum est autem ut in forō jūdicia propter id sōlum cōnstituantur sīcut dīvīnātiōnēs quae fīunt dē accūsātōre cōnstituendō et nōnnumquam inter dēlātōrēs uter praemium meruerit. Adjēcērunt quīdam numerō mūtuam accūsātiōnem ANTIKATHGŌRIĀ vocātur aliīs vidēlicet succīdere hanc quoque comparātīvō generī exīstimantibus. Cui similis erit petītiōnum invicem dīversārum quod accidit vel frequentissimē. Id sī et ipsum vocārī dēbet ANTIKATHGŌRIA nam propriō caret nōmine duo genera erunt ējus alterum quō lītigātōrēs īdem crīmen invicem intentant alterum quō aliud atque aliud cui et petītiōnum condiciō pār est. Cum appāruerit genus causae tum intuēbimur negēturne factum quod intenditur an dēfendātur an aliō nōmine appellētur an ā genere āctiōnis repellātur unde sunt statūs.  Hīs inventīs intuendum deinceps Hermagorae vidētur quid sit quaestiō ratiō jūdicātiō continēns vel ut aliī vocant firmāmentum. Quaestiō lātius intellegitur omnis dē quā in utramque partem vel in plūrēs dīcī crēdibiliter potest. In jūdiciālī autem māteriā dupliciter accipienda est alterō modō quō dīcimus multās quaestiōnēs habēre contrōversiam quō etiam minōrēs omnīs complectimur alterō quō significāmus summam illam in quā causa vertitur. Dē hāc nunc loquor ex quā nāscitur status an factum sit quid factum sit an rēctē factum sit. Hās Hermagorās et Apollodōrus et aliī plūrimī scrīptōrēs propriē quaestiōnēs vocant Theodōrus ut dīxī capita generālia sīcut illās minōrēs aut ex illīs pendentēs speciālia nam et quaestiōnem ex quaestiōne nāscī et speciem in speciēs dīvidī convenit. Hanc igitur quaestiōnem velutī prīncipālem vocant ZHTHMA. Ratiō autem est quā id quod factum esse cōnstat dēfenditur. Et cūr nōn ūtāmur eōdem quō sunt ūsī omnēs ferē exemplō Orestēs mātrem occīdit hoc cōnstat. Dīcit sē jūstē fēcisse status erit quālitātis quaestiō an jūstē fēcerit ratiō quod Clytaemestra marītum suum patrem Orestīs occīdit hoc AITION dīcitur KRINOMENON autem jūdicātiō an oportuerit vel nocentem mātrem ā fīliō occīdī. Quīdam dīvīsērunt AITION et AITIAN ut esset altera propter quam jūdicium cōnstitūtum est ut occīsa Clytaemestra altera quā factum dēfenditur ut occīsus Agamemnōn. Sed tanta est circā verba dissēnsiō ut aliī AITIAN causam jūdiciī AITION autem factī vocent aliī eadem in contrārium vertant. Latīnōrum quīdam haec initium et ratiōnem vocāvērunt quīdam utrumque eōdem nōmine appellant. Causa quoque ex causā id est AITION EC AITIOŪ nāscī vidētur quāle est occīdit Agamemnonem Clytaemestra quia ille fīliam commūnem immolāverat et captīvam paelicem  addūcēbat. Idem putant et sub ūnā quaestiōne esse plūrēs ratiōnēs ut sī Orestēs et alteram adferat causam mātris necātae quod respōnsīs sit inpulsūs quot autem causās faciendī totidem jūdicātiōnēs nam et haec erit jūdicātiō an respōnsīs pārēre dēbuerit. Sed et ūnā causā plūrēs habēre quaestiōnēs et jūdicātiōnēs ut ego arbitror potest ut in eō quī cum adulteram dēprēnsam occīdisset adulterum quī tum effūgerat posteā in forō occīdit causā enim est ūna adulter fuit. Quaestiōnēs et jūdicātiōnēs an illō tempore an illō locō licuerit occīdere. Sed sīcut cum sint plūrēs quaestiōnēs omnēsque suōs statūs habeant causae tamen status ūnus est ad quem referuntur omnia ita jūdicātiō maximē propria dē quā prōnūntiātur. SUNEXON autem quod ut dīxī continēns aliī firmāmentum aliī putant Cicerō firmissimam argūmentātiōnem dēfēnsōris et adpositissimam ad jūdicātiōnem quibusdam id vidētur esse post quod nihil quaeritur quibusdam id quod ad jūdicātiōnem firmissimum adfertur. Causa factī nōn in omnīs contrōversiās cadit nam quae fuerit causa faciendī ubi factum negātur At ubi causa tractētur negant eōdem locō esse jūdicātiōnem quō quaestiōnem idque et in rhētoricīs Cicerō et in Partītiōnibus dīcit. Nam in conjectūrā est quaestiō ex illō factum nōn factum an factum sit. Ibi ergō jūdicātiō ubi quaestiō quia in eādem rē prīma quaestiō et extrēma disceptātiō. At in quālitāte mātrem Orestēs occīdit rēctē nōn rēctē an rēctē occīderit quaestiō nec statim jūdicātiō. Quandō ergō Illa patrem meum occiderat. Sed nōn ideō tū mātrem dēbuistī occīdere. An dēbuerit hic jūdicātiō. Firmāmentum autem verbīs ipsīus pōnam sī velit Orestēs dīcere ējus modī animum mātris suae fuisse in patrem suum in sē ipsum ac sorōrēs in rēgnum in fāmam generis et familiae ut ab eā poenās līberī  potissimum suī petere dēbuerint. Vtuntur aliī et tālibus exemplīs quī bona paterna cōnsūmpserit nē contiōnētur in operā pūblicā cōnsūmpsit quaestiō an quisquis cōnsūmpserit prohibendus sit jūdicātiō an quī sīc. Vel in causā mīlitis Arruntī quī Lusium tribūnum vim sibi īnferentem interfēcit quaestiō an jūre fēcerit ratiō quod is vim adferēbat jūdicātiō an indemnātum an tribūnum ā mīlite occīdī oportuerit. Alterīus etiam statūs quaestiōnem alterīus jūdicātiōnem putant. Quaestiō quālitātis an rēctē Clōdium Milō occīderit jūdicātiō conjectūrālis an Clōdius īnsidiās fēcerit. Pōnunt et illud saepe causam in aliquam rem dīmittī quae nōn sit propria quaestiōnis et dē eā jūdicārī. Ā quibus multum dissentiō. Nam et illa quaestiō an omnēs quī paterna bona cōnsūmpserint contiōne sint prohibendī habeat oportet suam jūdicātiōnem. Ergō nōn alia quaestiō alia jūdicātiō erit sed plūrēs quaestiōnēs et plūrēs jūdicātiōnēs. Quid nōn in causā Milōnis ipsa conjectūra refertur ad quālitātem Nam sī est īnsidiātus Clōdius sequitur ut rēctē sit occīsus. Cum vērō in aliquam rem missa causa est recessum est ā quaestiōne quae erat et hīc cōnstitūtā quaestiō ubi jūdicātiō est. Paulum in hīs sēcum etiam Cicerō dissentit. Nam in rhētoricīs quem ad modum suprā dīxī Hermagorān est secūtus in Topicīs ex statū effectam contentiōnem KRINOMENON exīstimat idque Trebātiō quī jūris erat cōnsultus adlūdēns quā dē rē agitur appellat quibus id contineātur continentia quasi firmāmenta dēfēnsiōnis quibus sublātīs dēfēnsiō nūlla sit. At in Partītiōnibus Ōrātōriīs firmāmentum quod oppōnitur dēfēnsiōnī quia continēns quod prīmum sit ab accūsātōre dīcātur ratiō ā reō ex ratiōnis et firmāmentī quaestiōne disceptātiō sit jūdicātiōnum.  Vērius igitur et brevius quī statum et continēns et jūdicātiōnem esse voluērunt continēns autem id esse quō sublātō līs esse nōn possit. Hoc mihi videntur utramque causam complexī et quod Orestēs mātrem et quod Clytaemestrā Agamemnonem occīderit. Īdem jūdicātiōnem et statum cōnsentīre semper exīstimārunt neque enim aliud eōrum ratiōnī conveniēns fuisset. Vērum haec adfectāta subtīlitās circā nōmina rērum ambitiōsē labōret ā nōbīs in hōc adsūmpta sōlum nē parum dīligenter inquīsīsse dē opere quod adgressī sumus vidērēmur. Simplicius autem īnstituentī nōn est necesse per tam minūtās rērum particulās ratiōnem docendī concidere. Quō vitiō multī quidem labōrārunt praecipuē tamen Hermagorās vir aliōquī subtīlis et in plūrimīs admīrandus tantum dīligentiae nimium sollicitae ut ipsa ējus reprehēnsiō laude aliqua nōn indigna sit. Haec autem brevior et vel ideō lūcidior multō via neque discentem per ambāgēs fatīgābit nec corpus ōrātiōnis in parva mōmenta dīdūcendō cōnsūmet. Nam quī vīderit quid sit quod in contrōversiam veniat quid in eō et per quae velit efficere pars dīversa quid nostra quod in prīmīs est intuendum nihil eōrum ignōrāre dē quibus suprā dīximus poterit. Neque est ferē quisquam modo nōn stultus atque ab omnī prōrsus ūsū dīcendī remōtus quīn sciat et quid lītem faciat quod ab illīs causā vel continēns dīcitur et quae sit inter lītigantēs quaestiō et dē quō jūdicārī oporteat quae omnia idem sunt. Nam et dē eō quaestiō est quod in contrōversiam venit et dē eō jūdicātur dē quō quaestiō est. Sed nōn perpetuō intendimus in haec animum et cupiditāte laudis utcumque adquīrendae vel dīcendī voluptāte ēvagāmur quandō ūberior semper extrā causam māteria est quia in contrōversiā paucā sunt extrā omnia et hic dīcitur dē iīs quae accēpimus illīc dē quibus volumus. Nec tam hoc praecipiendum est ut quaestiōnem continēns  jūdicātiōnem inveniāmus nam id quidem facile est quam ut intueāmur semper aut certē sī dīgressī fuerīmus saltem respiciāmus nē plausum adfectantibus arma excidant. Theodōrī scholā ut dīxī omnia refert ad capita. Hīs plūra intelleguntur ūnō modō summā quaestiō item ut status alterō cēterae quae ad summam referuntur tertiō prōpositiō cum adfirmātiōne ut dīcimus caput reī est et apud Menandrum KEFALAION ESTIN. In ūniversum autem quidquid probandum est erit caput sed id mājus aut minus. Et quoniam quae dē hīs erant ā scrīptōribus artium trādita verbōsius etiam quam necesse erat exposuimus praetereā quae partēs essent jūdiciālium causārum suprā dictum est proximus liber ā prīmā id est exōrdiō incipiet.  LIBER QVARTVS PROHOEMIVM Perfectō Mārcelle Vītōrī operīs tibi dicātī tertiō librō et jam quārta ferē labōris parte trānsāctā nova īnsuper mihi dīligentiae causa et altior sollicitūdō quāle jūdicium hominum ēmerērer accessit. Adhūc enim velut studia inter nōs cōnferēbāmus et sī parum nostra īnstitūtiō probārētur ā cēterīs contentī fore domesticō ūsū vidēbāmur ut tuī meīque fīliī fōrmāre disciplīnam satis putārēmus. Cum vērō mihi Domitiānus Augustus sorōris suae nepōtum dēlēgāverit cūram nōn satis honōrem jūdiciōrum caelestium intellegam nisi ex hōc oneris quoque magnitūdinem mētiar. Quis enim mihi aut mōrēs excolendī sit modus ut eōs nōn inmeritō probāverit sānctissimus cēnsor aut studia nē fefellisse in iīs videar prīncipem ut in omnibus ita in ēloquentiā quoque ēminentissimum Quod sī nēmō mīrātur poētās maximōs saepe fēcisse ut nōn sōlum initiīs operum suōrum Mūsās invocārent sed prōvectī quoque longius cum ad aliquem graviōrem vēnissent locum repeterent vōta et velut novā precātiōne ūterentur mihi quoque profectō poterit ignōscī sī quod initiō quō prīmum hanc māteriam inchoāvī nōn fēceram nunc omnīs in auxilium deōs ipsumque in prīmīs quō neque praesentius aliud nec studiīs magis propitium nūmen est invocem ut quantum nōbīs expectātiōnis adjēcit tantum ingeniī adspīret dexterque ac volēns adsit et mē quālem esse crēdidit faciat. Cūjus mihi religiōnis nōn haec sōla ratiō quae maxima est sed aliōquī sīc prōcēdit ipsum opus ut mājōra praeteritīs ac magis ardua sint quae  ingredior. Sequitur enim ut jūdiciālium causārum quae sunt maximē variae atque multiplicēs ōrdō explicētur quod prohoemīī sit officium quae ratiō nārrandī quae probātiōnum fidēs seu prōposita cōnfirmāmus sīve contrā dicta dissolvimus quanta vīs in perōrandō seu reficiendā brevī repetītiōne rērum memoriā est jūdicis sīve adfectūs quod est longē potentissimum commovendī. Dē quibus partibus singulīs quīdam sēparātim scrībere māluērunt velut onus tōtīus corporis veritī et sīc quoque complūrīs dē ūnā quāque eārum librōs ēdidērunt. Quās ego omnis ausus contexere prope īnfīnītum labōrem prōspiciō et ipsā cōgitātiōne susceptī mūneris fatīgor. Sed dūrandum est quia coepimus et sī vīribus dēficiēmur animō tamen persevērandum. Quod prīncipium Latīnē vel exōrdium dīcitur mājōre quādam ratiōne Graecī videntur prohoemium nōmināsse quia ā nostrīs initium modo significātur illī satis clārē partem hanc esse ante ingressum reī dē quā dīcendum sit ostendunt. Nam sīve proptereā quod OIMH cantūs est et citharoedī pauca illa quae antequam lēgitimum certāmen inchoent ēmerendī favōris grātiā canunt prohoemium cognōmināvērunt ōrātōrēs quoque ea quae prius quam causam exōrdiantur ad conciliandōs sibi jūdicum animōs praelocuntur eādem appellātiōne signārunt sīve quod OIMON īdem Graecī viam appellant id quod ante ingressum reī pōnitur sīc vocāre est īnstitūtum certē prohoemium est quod apud jūdicem dīcī prius quam causam cognōverit possit vitiōsēque in scholīs facimus quod exōrdiō semper sīc ūtimur quasi causam jūdex jam nōverit. Cūjus reī licentia ex hōc est quod ante dēclāmātiōnem illa velut imāgō lītis expōnitur. Sed in forō quoque  contingere istud prīncipiōrum genus secundīs āctiōnibus potest prīmīs quidem rārō umquam nisi forte apud eum cui rēs aliunde jam nōta sit dīcimus. Causa prīncipiī nūlla alia est quam ut audītōrem quō sit nōbīs in cēterīs partibus accommodātior praeparēmus. Id fierī tribus maximē rēbus inter auctōrēs plūrimōs cōnstat sī benivolum attentum docilem fēcerīmus nōn quia ista nōn per tōtam āctiōnem sint cūstōdienda sed quia initiīs praecipuē necessāria per quae in animum jūdicis ut prōcēdere ultrā possīmus admittimur. Benivolentiam aut ā persōnīs dūcī aut ā causīs accēpimus. Sed persōnārum nōn est ut plērīque crēdidērunt triplex ratiō ex lītigātōre et adversāriō et jūdice nam exōrdium dūcī nōnnumquam etiam ab āctōre causae solet. Quamquam enim pauciōra dē sē ipsō dīcit et parcius plūrimum tamen ad omnia mōmentī est in hōc positum sī vir bonus crēditur. Sīc enim continget ut nōn studium advocātī videātur adferre sed paene testis fidem. Quārē in prīmīs exīstimētur vēnisse ad agendum ductūs officiō vel cognātiōnis vel amīcitiae maximēque sī fierī poterit reī pūblicae aut alicūjus certē nōn mediocris exemplī. Quod sine dubiō multō magis ipsīs lītigātōribus faciendum est ut ad agendum magnā atque honestā ratiōne aut etiam necessitāte accessisse videantur. Sed ut praecipua in hōc dīcentis auctōritās sī omnis in subeundō negōtiō suspīciō sordium aut odiōrum aut ambitiōnis āfuerit ita quaedam in hīs quoque commendātiō tacita sī nōs īnfirmōs inparātōs inparēs agentium contrā ingeniīs dīxerīmus quālia sunt plēraque Messālae prohoemia. Est enim nātūrālis favor prō labōrantibus et jūdex religiōsus libentissimē patrōnum audit quem jūstitiae suae minimē timet. Inde illa veterum circā occultandam  ēloquentiam simulātiō multum ab hāc nostrōrum temporum jactātiōne dīversā. Vītandum etiam nē contumēliōsī malignī superbī maledicī in quemquam hominem ōrdinemve videāmur praecipuēque eōrum quī laedī nisi adversa jūdicum voluntāte nōn possint. Nam in jūdicem nē quid dīcātur nōn modo palam sed quod omnīnō intellegī possit stultum erat monēre nisi fieret. Etiam partīs adversae patrōnus dabit exōrdiō māteriam interim cum honōre sī ēloquentiam ējus et grātiam nōs timēre fingendō ut ea suspecta sint jūdicī fēcerīmus interim per contumēliam sed hoc perquam rārō ut Asinius prō Vrbiniae hērēdibus Labiēnum adversāriī patrōnum inter argūmenta causae malae posuit. Negat haec prohoemia esse Cornēlius Celsus quia sint extrā lītem sed ego cum auctōritāte summōrum ōrātōrum magis dūcor tum pertinēre ad causam putō quidquid ad dīcentem pertinet cum sit nātūrāle ut jūdicēs iīs quōs libentius audiunt etiam facilius crēdant. Ipsīus autem lītigātōris persōna tractanda variē est nam tum dignitās ējus adlēgātur tum commendātur īnfirmitās. Nōnnumquam contingit relātiō meritōrum dē quibus verēcundius dīcendum erit sua quam aliēna laudantī. Multum agit sexus aetās condiciō ut in fēminīs senibus pūpillīs līberōs parentīs conjugēs adlēgantibus nam sōla rēctum quoque jūdicem inclīnat miserātiō. Dēgustanda tamen haec prohoēmiō nōn cōnsūmenda. Adversāriī vērō persona prope īsdem omnibus sed ē contrāriō ductīs inpugnārī solet. Nam et potentēs sequitur invidia et humilēs abjectōsque contemptus et turpēs ac nocentēs odium quae tria sunt ad aliēnandōs jūdicum animōs potentissima. Neque haec dīcere sat est quod datur etiam imperītīs plēraque augenda ac minuenda ut expediet hoc enim ōrātōris est illa causae.  Jūdicem conciliābimus nōbīs nōn tantum laudandō eum quod et fierī cum modō dēbet et est tamen partī utrīque commūne sed sī laudem ējus ad ūtilitātem causae nostrae conjūnxerīmus ut adlēgēmus prō honestīs dignitātem illī suam prō humilibus jūstitiam prō īnfēlīcibus misericordiam prō laesīs sevēritātem et similiter cētera. Mōrēs quoque sī fierī potest jūdicis velim nōsse. Nam prout asperī lenēs jūcundī gravēs dūrī remissī erunt aut adsūmere in causam nātūrās eōrum quā competent aut mītigāre quā repugnābunt oportēbit. Accidit autem interim hoc quoque ut aut nōbīs inimīcus aut adversāriīs sit amīcus quī jūdicat quae rēs utrīque partī tractanda est ac nesciō an etiam eī magis in quam videātur prōpēnsior. Est enim nōnnumquam prāvus hic ambitus adversus amīcōs aut prō iīs quibuscum simultātēs gerant prōnūntiandī faciendīque injūstē nē fēcisse videantur. Fuērunt etiam quīdam suārum rērum jūdicēs. Nam et in librīs observātiōnum ā Septimiō ēditīs adfuisse Cicerōnem tālī causae inveniō et ego prō rēgīnā Berenīcē apud ipsam eam dīxī. Similis hic quoque superiōribus ratiō est adversārius enim fīdūciam partis suae jactat patrōnus timet cognōscentis verēcundiam. Praetereā dētrahenda vel cōnfirmanda opīniō sī quam praecipuē domō vidēbitur jūdex attulisse. Metus etiam nōnnumquam est āmovendus ut Cicerō prō Milōne nē arma Pompēī disposita contrā sē putārent labōrāvit nōnnumquam adhibendus ut īdem in Verrem facit. Sed adhibendī modus alter ille frequēns et favōrābilis nē male sentiat populus Rōmānus nē jūdicia trānsferantur alter autem asper et rārus quō minātur corruptīs accūsātiōnem et id quidem in cōnsiliō ampliōre utcumque tūtius nam et malī inhibentur et bonī gaudent  apud singulōs vērō numquam suāserim nisi dēfēcerint omnia. Quod sī necessitās exiget nōn erit jam ex arte ōrātōriā nōn magis quam appellāre etiamsī id quoque saepe ūtile est aut antequam prōnūntiet reum facere nam et minārī et dēferre etiam nōn ōrātor potest. Sī causā conciliandī nōbīs jūdicis māteriam dabit ex hāc potissimum aliqua in ūsum prīncipiī quae maximē favōrābilia vidēbuntur dēcerpī oportēbit. Quō in locō Verginius fallitur quī Theodōrō placēre trādit ut ex singulīs quaestiōnibus singulī sēnsus in prohoemium cōnferantur. Nam ille nōn hoc dīcit sed ad potentissimās quaestiōnēs jūdicem praeparandum in quō vitiī nihil erat nisi in ūniversum id praeciperet quod nec omnis āctiō patitur nec omnis causa dēsīderat. Nam prōtinus ā petītōre prīmō locō dum ignōta jūdicī līs est quō modo ex quaestiōnibus dūcēmus sententiās Nīmīrum rēs erunt indicandae prius. Dēmus aliquās nam id exiget ratiō nōnnumquam etiamne potentissimās omnīs id est tōtam causam Sīc erit in prohoemīō perāctā nārrātiō. Quid vērō sī ut frequenter accidit paulō est dūrior causa Nōn benivolentia jūdicis petenda ex aliīs partibus erit sed nōn ante conciliātō ējus animō nūda quaestiōnum committētur asperitās quae sī rēctē semper initiō dīcendī tractārentur nihil prohoemīō opus esset. Aliquā ergō nōnnumquam quae erunt ad conciliandum nōbīs jūdicem potentissima nōn inūtiliter interim ex quaestiōnibus in exōrdiō locābuntur. Quae sint porrō in causīs favōrābilia ēnumerāre nōn est necesse quia et manifēsta erunt cognita cūjusque contrōversiae condiciōne et omnia colligī in tantā lītium varietāte nōn possunt. Vt autem haec invenīre et augēre ita quod laedit aut omnīnō repellere aut certē minuere ex causā  est. Miserātiō quoque aliquandō ex eadem venit sīve quid passī sumus grave sīve passūrī. Neque enim sum in hāc opīniōne quā quīdam ut eō distāre prohoemium ab epilogō crēdam quod in hōc praeterita in illō futūra dicantur sed quod in ingressū parcius et modestius praetemptanda sit jūdicis misericordia in epilogō vērō liceat tōtōs effundere adfectūs et fictam ōrātiōnem induere persōnīs et dēfūnctōs excitāre et pignora reōrum prōdūcere quae minus in exōrdiīs sunt ūsitāta. Sed haec quae suprā dīxī nōn movēre tantum vērum ex dīversō āmōlīrī quoque prohoemīō opus est. Vt autem nostrum miserābilem sī vincāmur exitum ita adversāriōrum superbum sī vīcerint ūtile est crēdī. Sed ex iīs quoque quae nōn sunt persōnārum nec causārum vērum adjūnctā persōnīs et causīs dūcī prohoemia solent. Personīs adplicantur nōn pignora modo dē quibus suprā dīxī sed propinquitātēs amīcitiae interim regiōnēs etiam cīvitātēsque et sī quid aliud ējus quem dēfendimus cāsū laedī potest. Ad causam extrā pertinet tempus unde prīncipium prō Caeliō locus unde prō Dēiotarō habitūs unde prō Milōne opīniō unde in Verrem deinceps nē omnia ēnumerentur fāma jūdiciōrum expectātiō vulgī nihil enim hōrum in causā est ad causam tamen pertinent. Adicit Theophrastus ab ōrātiōne prīncipium quāle vidētur esse Dēmosthenīs prō Ctēsiphonte ut sibi dīcere suō potius arbitriō liceat rogantis quam eō modo quem accūsātor āctiōne praescrīpserit. Fīdūcia ipsa solet opīniōne adrogantiae labōrāre. Faciunt  favōrem et illa paene commūnia nōn tamen omittenda vel ideō nē occupentur optāre abōminārī rogāre sollicitum agere quia plērumque attentum jūdicem facit sī rēs agī vidētur nova magna atrōx pertinēns ad exemplum praecipuē tamen sī jūdex aut suā vice aut reī pūblicae commovētur cūjus animus spē metū admonitiōne precibus vānitāte dēnique sī id prōfutūrum crēdēmus agitandus est. Sunt et illa excitandīs ad audiendum nōn inūtilia sī nōs neque diū morātūrōs neque extrā causam dictūrōs exīstiment. Docilem sine dubiō et haec ipsa praestat attentiō sed et illud sī breviter et dīlūcidē summam reī dē quā cognōscere dēbeat indicārīmus quod Homērus atque Vergilius operum suōrum prīncipiīs faciunt nam is ējus reī modus est ut prōpositiōnī similior sit quam expositiōnī nec quō modo quidque sit āctum sed dē quibus dictūrus sit ōrātor ostendat. Nec videō quod hūjus reī possit apud ōrātōrēs reperīrī melius exemplum quam Cicerōnis prō Ā. Cluentiō. Animadvertī jūdicēs omnem accūsātōris ōrātiōnem in duās dīvīsam esse partēs quārum altera mihi nītī et magnō opere cōnfīdere vidēbātur invidia jam inveterāta jūdiciī Jūniānī altera tantum modo cōnsuētūdinis causā timidē et diffīdenter attingere ratiōnem venēficiī crīminum quā dē rē lēge est haec quaestiō cōnstitūtā. Id tamen tōtum respondentī facilius est quam prōpōnentī quia hīc admonendus jūdex illīc docendus est. Nec mē quamquam magnī auctōrēs in hōc dūxerint ut nōn semper facere attentum ac docilem jūdicem velim nōn quia nesciam id quod ab illīs dīcitur esse prō malā causā quālis ea sit nōn intellegī vērum quia istud nōn neglegentia jūdicis contingit sed errōre. Dīxit enim adversārius et fortasse persuāsit nōbīs opus est ējus dīversā opīniōne quae mūtārī  nōn potest nisi illum fēcerīmus ad ea quae dicēmus docilem et intentum. Quid ergō est Inminuenda quaedam et ēlevanda et quasi contemnenda esse cōnsentiō ad remittendam intentiōnem jūdicis quam adversāriō praestat ut fēcit prō Ligāriō Cicerō. Quid enim agēbat aliud īrōnīa illa quam ut Caesar minus sē in rem tamquam nōn novam intenderet Quid prō Caeliō quam ut rēs expectātiōne minor vidērētur Vērum ex iīs quae prōposuimus aliud in aliō genere causae dēsīderārī palam est. Genera porrō causārum plūrimī quīnque fēcērunt honestum humile dubium vel anceps admīrābile obscūrum id est ENDOCON ADOCON AMFIDOCON PARADOCON DUSPARAKOLOUQHTON quibus rēctē vidētur adicī turpe quod aliī humilī aliī admīrābilī subiciunt. Admīrābile autem vocant quod est praeter opīniōnem hominum cōnstitūtum. In ancipitī maximē benivolum jūdicem in obscūrō docilem in humilī attentum parāre dēbēmus. Nam honestum quidem ad conciliātiōnem satis per sē valet in admīrābilī et turpī remediīs opus est. Et eō quīdam exōrdium in duās dīvidunt partīs prīncipium et īnsinuātiōnem ut sit in prīncipiīs rēcta benivolentiae et attentiōnis postulātiō quae quia esse in turpī causae genere nōn possit īnsinuātiō subrēpat animīs maximē ubi frōns causae nōn satis honesta est vel quia rēs sit improba vel quia hominibus parum probētur aut sī faciē quoque ipsa premitur vel invidiōsa cōnsistentis ex dīversō patrōnī aut patris vel miserābilī senis caecī īnfantis. Et quidem quibus adversus haec modīs sit medendum verbōsius trādunt māteriāsque ipsī sibi fingunt et ad mōrem āctiōnum prōsecuntur sed hae cum oriantur ex causīs quārum speciēs cōnsequī omnēs nōn possumus nisi generāliter comprēnduntur  in īnfīnītum sunt extrahendae. Quārē singulīs cōnsilium ex propriā ratiōne nāscētur. Illud in ūniversum praecēperim ut ab iīs quae laedunt ad ea quae prōsunt refugiāmus sī causā labōrābimus persona subveniat sī persona causa sī nihil quod nōs adjuvet erit quaerāmus quid adversārium laedat nam ut optābile est plūs favōris merērī sīc proximum odiī minus. In iīs quae negārī nōn poterunt ēlabōrandum ut aut minōrā quam dictum est aut aliā mente facta aut nihil ad praesentem quaestiōnem pertinēre aut ēmendārī posse paenitentiā aut satis jam pūnītā videantur. Ideōque agere advocātō quam lītigātōrī facilius quia et laudat sine adrogantiae crīmine et aliquandō ūtiliter etiam reprehendere potest. Nam sē quoque movērī interim finget ut prō Rabīriō Postumō Cicerō dum aditum sibi ad aurēs faciat et auctōritātem induat vēra sentientis quō magis crēdātur vel dēfendentī eādem vel negantī. Ideōque hoc prīmum intuēmur lītigātōris an advocātī persōna sit ūtendum quotiēns utrumque fierī potest nam id in scholā līberum est in forō rārum ut sit idōneus suae reī quisque dēfēnsor. Dēclāmātūrus autem maximē positās in adfectibus causās propriīs persōnīs dēbet induere. Hī sunt enim quī mandārī nōn possunt nec eādem vī perfertur aliēnī animī quā suī mōtus. Hīs etiam dē causīs īnsinuātiōne vidētur opus esse sī adversāriī āctiō jūdicum animōs occupāvit sī dīcendum apud fatīgātōs est quōrum alterum prōmittendō nostrās probātiōnēs et adversās ēlūdendō vītābimus alterum spē brevitātis et iīs quibus attentum fierī jūdicem docuimus. Et urbānitās oportūna reficit animōs et undecumque petīta jūdicis voluptās levat taedium. Nōn inūtilis etiam est ratiō occupandī quae videntur obstāre ut Cicerō dīcit scīre sē mīrārī quōsdam quod is quī per tot  annōs dēfenderit multōs laeserit nēminem ad accūsandum Verrem dēscenderit. Deinde ostendit hanc ipsam esse sociōrum dēfēnsiōnem quod schēma PROLHMYIS dīcitur. Id cum sit ūtile aliquandō nunc ā dēclāmātōribus quibusdam paene semper adsūmitur quī fās nōn putant nisi ā contrāriō incipere. Negant Apollodōrum secūtī trīs esse dē quibus suprā dīximus praeparandī jūdicis partēs sed multās speciēs ēnumerant ut ex mōribus jūdicis ex opīniōnibus ad causam extrā pertinentibus ex opīniōne dē ipsā causā quae sunt prope īnfīnītae tum iīs ex quibus omnēs contrōversiae cōnstant personīs factīs dictīs causīs temporibus locīs occāsiōnibus cēterīs. Quās vērās esse fateor sed in haec genera reccidēre. Nam sī jūdicem benivolum attentum docilem habeō quid amplius dēbeam optāre nōn reperiō cum metus ipse quī maximē vidētur esse extrā haec et attentum jūdicem faciat et ab adversō favōre dēterreat. Vērum quoniam nōn est satis dēmōnstrāre discentibus quae sint in ratiōne prohoemīī sed dīcendum etiam quō modo perficī facillimē possint hoc adiciō ut dictūrus intueātur cui apud quem prō quō contrā quem quō tempore quō locō quō rērum statū quā vulgī fāmā dīcendum sit quid jūdicem sentīre crēdibile sit antequam incipimus tum quid aut dēsīderēmus aut dēprecēmur. Ipsa illum nātūra eō dūcet ut sciat quid prīmum dīcendum sit. At nunc omne quō coepērunt prohoemium putant et ut quidque succurrit utique sī aliquā sententia blandiātur exōrdium. Multa autem sine dubiō sunt et aliīs partibus causae commūnia nihil tamen in quāque melius dīcitur quam quod aequē bene dīcī alibī nōn possit. Multum grātiae exōrdiō est quod  ab āctiōne dīversae partīs māteriam trahit hoc ipsō quod nōn compositum domī sed ibi atque ex rē nātum et facilitāte fāmam ingeniī auget et faciē simplicīs sūmptīque ex proximō sermōnis fidem quoque adquīrit adeō ut etiam sī reliqua scrīpta atque ēlabōrāta sint tamen plērumque videātur tōta extemporālis ōrātiō cūjus initium nihil praeparātī habuisse manifēstum est. Frequentissimē vērō prohoemium decēbit et sententiārum et compositiōnis et vōcis et vultūs modestia adeō ut in genere causae etiam indubitābilī fīdūciā sē ipsa nimium exerere nōn dēbeat. Ōdit enim jūdex ferē lītigantis sēcūritātem cumque jūs suum intellegat tacitus reverentiam postulat. Nec minus dīligenter nē suspectī sīmus ūllā parte vītandum est propter quod minimē ostentārī dēbet in prīncipiīs cūra quia vidētur ars omnis dīcentis contrā jūdicem adhibērī. Sed ipsum istud ēvītāre summae artis nam id sine dubiō ab omnibus et quidem optimē praeceptum est vērum aliquātenus temporum condiciōne mūtātur quia jam quibusdam in jūdiciīs maximēque capitālibus aut apud centumvirōs ipsī jūdicēs exigunt sollicitās et accūrātās āctiōnēs contemnīque sē nisi in dīcendō etiam dīligentiā appāreat crēdunt nec docērī tantum sed etiam dēlectārī volunt. Et est difficilis hūjus reī moderātiō quae tamen ita temperārī potest ut videāmur accūrātē nōn callidē dīcere. Illud ex praeceptīs veteribus manet nē quod īnsolēns verbum nē audācius trālātum nē aut ab obsolētā vetustāte aut poētica licentia sūmptum in prīncipiō dēprehendātur. Nōndum enim receptī sumus et cūstōdit nōs recēns audientium intentiō magis conciliātīs animīs et jam calentibus haec lībertās ferētur maximēque cum in locōs fuerīmus ingressī quōrum nātūrālis ūbertās licentiam verbī notārī circumfūsō nitōre  nōn patitur. Nec argūmentīs autem nec locīs nec nārrātiōnī similis esse in prohoemīō dēbet ōrātiō neque tamen dēductā semper atque circumlita sed saepe simplicī atque inlabōrātae similis nec verbīs vultūque nimiā prōmittēns dissimulāta enim et ut Graecī dīcunt ANEPIFANTŌS āctiō melius saepe subrēpit. Sed haec prout fōrmārī animum jūdicum expediet. Turbārī memoriā vel continuandī verba facultāte dēstituī nusquam turpius cum vitiōsum prohoemium possit vidērī cicātrīcōsa faciēs et pessimus certē gubernātor quī nāvem dum portū ēgreditur impēgit. Modus autem prīncipiī prō causā nam breve simplicēs longius perplexae suspectaeque et īnfāmēs dēsīderant. Rīdendī vērō quī velut lēgem prohoēmiīs omnibus dedērunt ut intrā quattuor sēnsūs terminārentur. Nec minus ēvītanda est inmodica ējus longitūdō nē in caput excrēvisse videātur et quō praeparāre dēbet fatīget. Sermōnem ā persōnā jūdicis āversum APOSTROFH dīcitur quīdam in tōtum ā prohoemīō summovent nōnnūlla quidem in hanc persuāsiōnem ratiōne ductī. Nam prōrsus esse hoc magis secundum nātūram cōnfitendum est ut eōs adloquāmur potissimum quōs conciliāre nōbīs studēmus. Interim tamen et est prohoemiō necessārius sēnsus aliquis et hīc ācrior fit atque vehementior ad persōnam dērēctus alterīus. Quod sī accidat quō jūre aut quā tantā superstitiōne prohibeāmur dare per hanc figūram sententiae virēs Neque enim istud scrīptōrēs artium quia nōn liceat sed quia nōn pūtent ūtile vetant. Ita sī vincet ūtilitās propter eandem causam facere dēbēbimus propter quam vetāmur. Et Dēmosthenēs autem ad Aeschinen ōrātiōnem in prohoemīō  convertit et M. Tullius cum prō aliīs quibusdam ad quōs eī vīsum est tum prō Ligāriō ad Tūberōnem nam erat multō futūra languidior sī esset aliter figūrāta quod facilius cognōscet sī quis tōtam illam partem uehementissimamcuius haec fōrma est habēs igitur Tūberō quod est accūsātōrī maximē optandum et ceteraconuertat ad jūdicem tum enim vērē āversā videātur ōrātiō et languēscat vīs omnis dīcentibus nōbīs habet igitur Tūberō quod est accūsātōrī maximē optandum illō enim modo pressit atque īnstitit hoc tantum indicāsset. Quod īdem in Dēmosthene sī flexum illī mūtāverīs accidet. Quid nōn Sallustius dērēctō ad Cicerōnem in quem ipsum dīcēbat ūsus est prīncipiō et quidem prōtinus graviter et inīquō animō maledicta tua paterer M. Tullī sīcut Cicerō fēcerat in Catilīnam quō usque tandem abūtere Ac nē quis APOSTROFHN mīrētur īdem Cicerō prō Scaurō ambītus reō quae causa est in commentāriīs nam bis eundem dēfendit prosōpopoeia loquentis prō reō ūtitur prō Rabīriō vērō Postumō eōdemque Scaurō reō repetundārum etiam exemplīs prō Cluentiō ut modo ostendī partītiōne. Nōn tamen haec quia possunt bene aliquandō fierī passim facienda sunt sed quotiēns praeceptum vīcerit ratiō quō modō et similitūdine dum brevī et trālātiōne atque aliīs tropīs quae omnia cautī illī ac dīligentēs prohibent ūtēmur interim nisi cui dīvīna illa prō Ligāriō īrōnīā dē quā paulō ante dīxeram displicet. Alia exōrdiōrum vitia vērius trādidērunt. Quod in plūrīs causās accommodārī potest vulgāre dīcitur id minus favōrābile aliquandō tamen nōn inūtiliter adsūmimus magnīs saepe ōrātōribus nōn ēvītātum quō et adversārius utī potest commūne appellātur quod adversārius in suam  ūtilitātem dēflectere potest commūtābile quod causae nōn cohaeret sēparātum quod aliunde trahitur trālātum praetereā quod longum quod contrā praecepta est quōrum plēraque nōn prīncipiī modo sunt vitia sed tōtīus ōrātiōnis. Haec dē prohoemīō quotiēns erit ējus ūsus. Nōn semper autem est nam et supervacuum aliquandō est sī sit praeparātus satis etiam sine hōc jūdex aut sī rēs praeparātiōne nōn egeat. Aristotelēs quidem in tōtum id necessārium apud bonōs jūdicēs negat. Aliquandō tamen utī nec sī velimus eō licet cum jūdex occupātūs cum angusta sunt tempora cum mājor potestās ab ipsā rē cōgit incipere. Contrāque est interim prohoemīī vīs etiam nōn exōrdiō nam jūdicēs et in nārrātiōne nōnnumquam et in argūmentīs ut attendant et ut faveant rogāmus quō Prodicus velut dormītantēs eōs excitārī putābat quāle est tum C. Varēnus quī ā familiā Anchāriānā occīsus esthoc quaesō jūdicēs dīligenter attendite. Vtīque sī multiplex causa est sua quibusque partibus danda praefātiō est ut audītē nunc reliqua et trānseō nunc illūc. Sed in ipsīs etiam probātiōnibus multa funguntur prohoemīī vice ut facit Cicerō prō Cluentiō dictūrus contrā cēnsōrēs prō Mūrēnā cum sē Serviō excūsat. Vērum id frequentius est quam ut exemplīs cōnfirmandum sit. Quotiēns autem prohoemīō fuerīmus ūsī tum sīve ad expositiōnem trānsībimus sīve prōtinus ad probātiōnem id dēbēbit in prīncipiō postrēmum esse cui commodissimē jungī initium sequentium poterit. Illa vērō frīgida et puerīlis est  in scholīs adfectātiō ut ipse trānsitus efficiat aliquam utique sententiam et hūjus velut praestigiae plausum petat ut Ovidius lascīvīre in Metamorphosesin solet quem tamen excūsāre necessitās potest rēs dīversissimās in speciem ūnīus corporis colligentem ōrātōrī vērō quid est necesse surripere hanc trānsgressiōnem et jūdicem fallere quī ut ōrdinī rērum animum intendat etiam commonendus est Perībit enim prīma pars expositiōnis sī jūdex nārrārī nōndum sciet. Quāpropter ut nōn abruptē cadere in nārrātiōnem ita nōn obscūrē trānscendere est optimum. Sī vērō longior sequētur ac perplexa magis expositiō ad eam ipsam praeparandus jūdex erit ut Cicerō saepius sed et hōc locō fēcit paulō longius exōrdium reī dēmōnstrandae repetam quod quaesō jūdicēs nē molestē patiāminī prīncipiīs enim cognitīs multō facilius extrēma intellegētis. Haec ferē sunt mihi dē exōrdiō comperta. Maximē nātūrāle est et fierī frequentissimē dēbet ut praeparātō per haec quae suprā dicta sunt jūdice rēs dē quā prōnūntiātūrus est indicētur eā est nārrātiō. In quā sciēns trānscurram subtīlēs nimium dīvīsiōnēs quōrundam plūra ējus genera facientium. Nōn enim sōlam volunt esse illam negōtiī dē quō apud jūdicēs quaeritur expositiōnem sed persōnae ut M. Lollius Palīcānus humilī locō Pīcēns loquāx magis quam fācundus locī ut oppidum est in Hellēspontō Lampsacum jūdicēs temporis ut vērē novō gelidus canis cum montibus ūmor liquitur causārum quibus historicī frequentissimē ūtuntur cum expōnunt unde bellum sēditiō pestilentia. Praeter haec aliās  perfectās aliās inperfectās vocant quod quis ignōrat Adiciunt expositiōnem et praeteritōrum esse temporum quae est frequentissima et praesentium quālis est Cicerōnis dē discursū amīcōrum Chrȳsogonī postquam est nōminātus et futūrōrum quae sōlis darī vāticinantibus potest nam UPOTUPWSĪS nōn est habenda nārrātiō. Sed nōs potiōribus vacēmus. Plērīque semper nārrandum putāvērunt quod falsum esse plūribus coarguitur. Sunt enim ante omnia quaedam tam brevēs causae ut prōpositiōnem potius habeant quam nārrātiōnem. Id accidit aliquandō utrīque partī cum vel nūlla expositiō est vel dē rē cōnstat dē jūre quaeritur ut apud centumvirōs fīlius an frāter dēbeat esse intestātae hērēs pūbertās annīs an habitū corporis aestimētur aut cum est quidem in rē nārrātiōnī locus sed aut ante jūdicī nōta sunt omnia aut priōre locō rēctē exposita. Accidit aliquandō alterī et saepius ab āctōre vel quia satis est prōpōnere vel quia sīc magis expedit. Satis est dīxisse certam crēditam pecūniam petō ex stipulātiōne lēgātum petō ex testāmentō. Dīversae partīs expositiō est cūr ea nōn dēbeantur. Et satis est āctōrī et magis expedit sīc indicāre dīcō ab Horātiō sorōrem suam interfectam. Namque et prōpositiōne jūdex crīmen omne cognōscit et ōrdō et causa factī prō adversāriō magis est. Reus contrā tunc nārrātiōnem subtrahet cum id quod obicitur neque negārī neque excūsārī poterit sed in sōlā jūris quaestiōne cōnsistet. Vt in eō quī cum pecūniam prīvātam ex aede sacrā surripuerit sacrilegiī reus st cōnfessiō verēcundior est quam expositiō nōn negāmus  pecūniam dē templō esse sublātam calumniātur tamen accūsātor āctiōne sacrilegiī cum prīvāta fuerit nōn sacra vōs autem dē hoc cognōscitis an sacrilegium sit admissum. Sed ut hās aliquandō nōn nārrandī causās putō sīc ab illīs dissentiō quī nōn exīstimant esse nārrātiōnem cum reus quod obicitur tantum negat in quā est opīniōne Cornēlius Celsus quī condiciōnis hūjus esse arbitrātur plērāsque caedis causās et omnīs ambitūs ac repetundārum. Nōn enim putat esse nārrātiōnem nisi quae summam crīminis dē quō jūdicium est contineat deinde fatētur ipse prō Rabīriō Postumō nārrāsse Cicerōnem atquī ille et negāvit pervēnisse ad Rabīrium pecūniam quā dē rē erat quaestiō cōnstitūtā et in hāc nārrātiōne nihil dē crīmine exposuit. Ego autem magnōs aliōquī secūtus auctōrēs duās esse in jūdiciīs nārrātiōnum speciēs exīstimō alteram ipsīus causae alteram in rērum ad causam pertinentium expositiōne. Nōn occīdī hominem nūlla nārrātiō est convenit sed erit aliquā et interim etiam longa contrā argūmenta ējus crīminis dē ante ācta vītā dē causīs propter quās innocēns in perīculum dēdūcātur aliīs quibus incrēdibile id quod obicitur fīat. Neque enim accūsātor tantum hoc dīcit occīdistī sed quibus id probet nārrat ut in tragoediīs cum Teucer Vlixem reum facit Ajācīs occīsī dīcēns inventum eum in sōlitūdine juxtā exanimē corpus inimīcī cum gladiō cruentō nōn id modo Vlixēs respondet nōn esse ā sē id facinus admissum sed sibi nūllās cum Ājāce inimīcitiās fuisse dē laude inter ipsōs certātum deinde subjungit quō modo in eam sōlitūdinem vēnerit jacentem exanimem sit cōnspicātus gladium ē vulnere  extrāxerit. Hīs subtexitur argūmentātiō. Sed nē illud quidem sine nārrātiōne est dīcente accūsātōre fuistī in eō locō in quō tuus inimīcus occīsus est nōn fuī dīcendum enim ubi fuerit. Quārē ambitūs quoque causae et repetundārum hōc etiam plūrēs hūjusmodī nārrātiōnēs habēre poterunt quō plūra crīmina in quibus ipsa quidem neganda sunt sed argūmentīs expositiōne contrāriā resistendum est interdum singulīs interdum ūniversīs. An reus ambitūs male nārrābit quōs parentēs habuerit quem ad modum ipse vīxerit quibus meritīs fretus ad petītiōnem dēscenderit Aut quī repetundārum īnsimulābitur nōn et ante actam vītam et quibus dē causīs per prōvinciam ūniversam vel accūsātōrem aut testem offenderit nōn inūtiliter expōnet Quae sī nārrātiō nōn est nē illa quidem Cicerōnis prō Cluentiō prīma cūjus est initium Ā. Cluentius Habitus. Nihil enim hīc dē venēficiō sed dē causīs quibus eī māter inimīca sit dīcit. Illae quoque sunt pertinentēs ad causam sed nōn ipsīus causae nārrātiōnēs vel exemplī grātiā ut in Verrem dē L. Domitiō quī pāstōrem quod is aprum quem ipsī mūnerī optulerat exceptum esse ā sē vēnābulō cōnfessus esset in crucem sustulit vel discutiendī alicūjus extrīnsecus crīminis ut prō Rabīriō Postumō nam ut ventum Alexandrēam est jūdicēs haec ūna ratiō ā rēge prōpositā Postumō est servandae pecūniae sī cūrātiōnem et quasi dispēnsātiōnem rēgiam suscēpisset vel augendī ut dēscrībitur iter Verris. Ficta interim nārrātiō intrōdūcī solet vel ad concitandōs jūdicēs ut prō Rōsciō circā Chrȳsogonum cūjus paulō ante habuī  mentiōnem vel ad resolvendōs aliquā urbānitāte ut prō Cluentiō circā frātrēs Caepasiōs interdum per dīgressiōnem decōris grātia quālis rūrsus in Verrem dē Proserpinā in hīs quondam locīs māter fīliam quaesīsse dīcitur. Quae omnia eō pertinent ut appāreat nōn utique nōn nārrāre eum quī negat sed illud ipsum nōn nārrāre quod negat. Nē hoc quidem simpliciter accipiendum quod est ā mē positum supervacuam esse nārrātiōnem reī quam jūdex nōverit quod sīc intellegī volō sī nōn modo factum quid sit sciet sed ita factum etiam ut nōbīs expedit opīnābitur. Neque enim nārrātiō in hōc reperta est ut tantum cognōscat jūdex sed aliquantō magis ut cōnsentiat. Quārē etiam sī nōn erit docendus sed aliquō modo adficiendus nārrābimus cum praeparātiōne quādam scīre quidem eum in summam quid āctī sit tamen ratiōnem quoque factī cūjusque cognōscere nē gravētur. Interim propter aliquem in cōnsilium adhibitum nōs repetere illa simulēmus interim ut reī quae ex adversō prōpōnātur inīquitātem omnēs etiam circumstantēs intellegant. In quō genere plūrimīs figūrīs erit varianda expositiō ad effugiendum taedium nōta audientis sīcut meministī et fortasse supervacuum fuerit hīc commorārī sed quid ego diūtius cum tū optimē nōris illud quāle sit tū sciās et hīs similia. Aliōquī sī apud jūdicem cui nōta causa est nārrātiō semper vidētur supervacua potest vidērī nōn semper esse etiam ipsa āctiō necessāria. Alterum est dē quō frequentius quaeritur an sit utique nārrātiō prohoemīō subicienda quod quī opīnantur nōn possunt vidērī nūllā ratiōne ductī. Nam cum prohoemium  idcircō comparātum sit ut jūdex ad rem accipiendam fīat conciliātior docilior intentior et probātiō nisi causa prius cognita nōn possit adhibērī prōtinus jūdex nōtitiā rērum īnstruendus vidētur. Sed hoc quoque interim mūtat condiciō causārum nisi forte M. Tullius in ōrātiōne pulcherrimā quam prō Milōne scrīptam relīquit male distulisse nārrātiōnem vidētur tribus praepositīs quaestiōnibus aut prōfuisset expōnere quō modo īnsidiās Mīlōnī fēcisset Clōdius sī reum quī ā sē hominem occīsum fatērētur dēfendī omnīnō fās nōn fuisset aut sī jam praejūdiciō senātus damnātus esset Milō aut sī Cn. Pompējus quī praeter aliam grātiam jūdicium etiam mīlitibus armātīs clūserat tamquam adversus eī timērētur. Ergō hae quoque quaestiōnēs vim prohoemīī optinēbant cum omnēs jūdicem praeparārent. Sed prō Varēnō quoque posteā nārrāvit quam objecta dīluit. Quod fīet ūtiliter quotiēns nōn repellendum tantum erit crīmen sed etiam trānsferendum ut hīs prius dēfēnsīs velut initium sit alium culpandī nārrātiō ut in armōrum ratiōne antīquior cavendī quam ictum īnferendī cūra est. Erunt quaedam causae neque id rārō crīmine quidem dē quō cognitiō est facilēs ad dīluendum sed multīs ante actae vītae flāgitiīs et gravibus onerātae quae prius āmovenda sunt ut propitius jūdex dēfēnsiōnem ipsīus negōtiī cūjus propria quaestiō est audiat. Vt sī dēfendendus sit M. Caelius nōnne optimē patrōnus occurrat prius convīciīs luxuriae petulantiae  inpudīcitiae venēficiī in quibus sōlis omnis Cicerōnis versātur ōrātiō tum deinde nārret dē bonīs Pallae tōtamque dē vī explicet causam quae est ipsīus āctiōne dēfēnsa Sed nōs dūcit scholārum cōnsuētūdō in quibus certa quaedam pōnuntur quae themata dīcimus praeter quae nihil est dīluendum ideōque nārrātiō prohoemīō semper subjungitur. Inde lībertās dēclāmātōribus ut etiam secundō partis suae locō nārrāre videantur. Nam cum prō petītōre dīcunt et expositiōne tamquam priōrēs agant utī solent et contrādictiōne tamquam respondeant idque fit rēctē. Nam cum sit dēclāmātiō forēnsium āctiōnum meditātiō cūr nōn in utrumque prōtinus locum exerceat Cūjus ratiōnis ignārī ex mōre cui adsuērunt nihil in forō putant esse mūtandum. Sed in scholasticīs quoque nōnnumquam ēvenit ut prō nārrātiōne sit prōpositiō. Nam quid expōnet quae zēlotypum malae tractātiōnis accūsat aut quī Cynicum apud cēnsōrēs reum dē mōribus facit cum tōtum crīmen ūnō verbō in quālibet āctiōnis parte positō satis indīcētur Sed haec hāctenus. Nunc quae sit nārrandī ratiō subjungam. Nārrātiō est reī factae aut ut factae ūtilis ad persuādendum expositiō vel ut Apollodōrus fīnit ōrātiō docēns audītōrem quid in contrōversiā sit. Eam plērīque scrīptōrēs maximēque quī sunt ab Īsocrate volunt esse lūcidam brevem vērī similem. Neque enim refert an prō lūcidā perspicuam prō vērī similī probābilem crēdibilemve dicāmus. Eadem nōbīs placet dīvīsiō quamquam et Aristotelēs ab Īsocrate parte in ūnā dissēnserit praeceptum brevitātis inrīdēns tamquam necesse sit  longam esse aut brevem expositiōnem nec liceat īre per medium Theodōrēī quoque sōlam relinquant ultimam partem quia nec breviter utique nec dīlūcidē semper sit ūtile expōnere. Quō dīligentius distinguenda sunt singula ut quid quoque locō prōsit ostendam. Nārrātiō est aut tōta prō nōbīs aut tōta prō adversāriīs aut mixta ex utrīsque. Sī erit tōta prō nōbīs contentī sumus hīs tribūs partibus per quās efficitur quō facilius jūdex intellegat meminerit crēdat. Nec quisquam reprensīōne dignum putet quod prōposuerim eam quae sit tōta prō nōbīs dēbēre esse vērī similem cum vēra sit. Sunt enim plūrima vēra quidem sed parum crēdibilia sīcut falsa quoque frequenter vērī similia. Quārē nōn minus labōrandum est ut jūdex quae vērē dīcimus quam quae fingimus crēdat. Sunt quidem hae quās suprā retulī virtūtēs aliārum quoque partium nam et per tōtam āctiōnem vītanda est obscūritās et modus ubīque cūstōdiendus et crēdibilia esse oportet omnia quae dīcuntur. Maximē tamen haec in eā parte cūstōdienda sunt quae prīma jūdicem docet in quā sī acciderit ut aut nōn intellegat aut nōn meminerit aut nōn crēdat frūstrā in reliquīs labōrābimus. Erit autem nārrātiō aperta ac dīlūcida sī fuerit prīmum exposita verbīs propriīs et significantibus et nōn sordidīs quidem nōn tamen exquīsītīs et ab ūsū remōtīs tum distīnctā rēbus personīs temporibus locīs causīs ipsa etiam prōnūntiātiōne in hōc accommodāta ut jūdex quae dicentur quam facillimē accipiat. Quae quidem virtūs neglegitur ā plūrimīs quī ad clāmōrem dispositae vel etiam forte circumfūsae multitūdinis compositī nōn ferunt illud intentiōnis silentium nec sibi disertī videntur nisi omnia tumultū et  vōciferātiōne concusserint rem indicāre sermōnis cotīdiānī et in quemcumque etiam indoctōrum cadentis exīstimant cum interim quod tamquam facile contemnunt nesciās praestāre minus velint an possint. Neque enim aliud in ēloquentiā cūnctā expertī difficilius reperient quam id quod sē dictūrōs fuisse omnēs putant postquam audiērunt quia nōn bona jūdicant esse illa sed vēra tum autem optimē dīcit ōrātor cum vidētur vēra dīcere. At nunc velut campum nactī expositiōnis hīc potissimum et vōcem flectunt et cervīcem repōnunt et bracchium in latus jactant tōtōque et rērum et verbōrum et compositiōnis genere lascīviunt deinde quod sit mōnstrō simile placet āctiō causā nōn intellegitur. Vērum haec omittāmus nē minus grātiae praecipiendō rēcta quam offēnsae reprēndendō prāva mereāmur. Brevis erit nārrātiō ante omnia sī inde coeperīmus rem expōnere unde ad jūdicem pertinet deinde sī nihil extrā causam dīxerīmus tum etiam sī recīderīmus omnia quibus sublātīs neque cognitiōnī quicquam neque ūtilitātī dētrahātur solet enim quaedam esse partium brevitās quae longam tamen efficit summam. In portum vēnī nāvem prōspexī quantī veheret interrogāvī dē pretiō convēnit cōnscendī sublātae sunt ancorae solvimus ōram profectī sumus. Nihil hōrum dīcī celerius potest sed sufficit dīcere ē portū nāvigāvī et quotiēns exitus reī satis ostendit priōra dēbēmus hoc esse contentī quō reliqua intelleguntur. Quārē cum dīcere liceat est mihi fīlius juvenis omnia illa supervacua cupidus ego līberōrum uxōrem dūxī nātum fīlium sustulī ēducāvī in adulēscentiam perdūxī. Ideōque Graecōrum aliquī aliud circumcīsam expositiōnem id est SUNTOMON aliud brevem putāvērunt quod illa supervacuīs cāreret haec posset aliquid ex necessāriīs dēsīderāre. Nōs autem brevitātem in hōc pōnimus nōn ut minus sed nē plūs  dīcātur quam oporteat. Nam iterātiōnēs quidem et TAUTOLOGIĀS et PERISSOLOGIĀS quās in nārrātiōne vītandās quīdam scrīptōrēs artium trādidērunt trānseō sunt enim haec vitia nōn tantum brevitātis grātia refugienda. Nōn minus autem cavenda erit quae nimium corripientēs omnia sequitur obscūritās satiusque aliquid nārrātiōnī superesse quam dēesse nam supervacua cum taediō dīcuntur necessāria cum perīculō subtrahuntur. Quārē vītanda est etiam illa Sallustiāna quamquam in ipsō virtūtīs optinet locum brevitās et abruptum sermōnis genus quod ōtiōsum fortasse lēctōrem minus fallat audientem trānsvolat nec dum repetātur expectat cum praesertim lēctor nōn ferē sit nisi ērudītus jūdicem rūra plērumque in decuriās mittant dē eō prōnūntiātūrum quod intellēxerit ut fortasse ubīque in nārrātiōne tamen praecipuē media haec tenenda sit via dīcendī quantum opus est et quantum satis est. Quantum opus est autem nōn ita sōlum accipī volō quantum ad indicandum sufficit quia nōn inōrnāta dēbet esse brevitās aliōquī sit indocta nam et fallit voluptās et minus longa quae dēlectant videntur ut amoenum ac molle iter etiamsī est spatiī ampliōris minus fatīgat quam dūrum āridumque compendium. Neque mihi umquam tanta fuerit cūra brevitātis ut nōn ea quae crēdibilem faciunt expositiōnem īnserī velim. Simplex enim et undique praecīsa nōn tam nārrātiō vocārī potest quam cōnfessiō. Sunt porrō multae condiciōne ipsa reī longae nārrātiōnēs. Quibus extrēma ut praecēpī prohoemīī parte ad intentiōnem praeparandus est jūdex deinde cūrandum ut omnī arte vel ex spatiō ējus dētrahāmus aliquid vel ex taediō. Vt minus longa sit efficiēmus quae poterimus differendō nōn tamen sine mentiōne eōrum quae differēmus quās causās occīdendī habuerit quōs adsūmpserit cōnsciōs quem ad  modum disposuerit īnsidiās probātiōnis locō dīcam. Quaedam vērō ex ōrdine praetermittenda quāle est apud Cicerōnem moritur Fulcīnius multa enim quae sunt in rē quia remōta sunt ā causā praetermittam. Et partītiō taedium levat dicam quae ācta sint ante ipsum reī contractum dīcam quae in rē ipsa dīcam quae posteā ita trēs potius modicae nārrātiōnēs vidēbuntur quam ūna longa. Interim expediet expositiōnem brevī interfātiōne distinguere audīstis quae ante ācta sunt accipite nunc quae īnsecuntur. Reficiētur enim jūdex priōrum fīne et sē velut ad novum rūrsus initium praeparābit. Sī tamen adhibitīs quoque hīs artibus in longum exierit ōrdō rērum erit nōn inūtilis in extrēmā parte commonitiō quod Cicerō etiam in brevī nārrātiōne fēcit adhūc Caesar Q. Ligārius omnī culpa caret domō est ēgressus nōn modo nūllum ad bellum sed nē ad minimam quidem bellī suspīciōnem et cētera. Crēdibilis autem erit nārrātiō ante omnia sī prius cōnsuluerīmus nostrum animum nē quid nātūrae dicāmus adversum deinde sī causās ac ratiōnēs factīs praeposuerīmus nōn omnibus sed dē quibus quaeritur sī persōnās convenientēs iīs quae facta crēdī volēmus cōnstituerīmus ut fūrtī reum cupidum adulteriī libīdinōsum homicīdiī temerārium vel hīs contrāria sī dēfendēmus praetereā loca tempora et similia. Est autem quīdam et ductus reī crēdibilis quālīs in cōmoediīs etiam et in mīmīs. Aliquā enim nātūrāliter secuntur et cohaerent ut sī bene priōra nārrāverīs jūdex ipse quod posteā sīs nārrātūrus expectet. Nē illud quidem fuerit inūtile sēmina quaedam probātiōnum spargere vērum sīc ut nārrātiōnem esse meminerīmus nōn probātiōnem. Nōnnumquam tamen etiam argūmentō aliquō cōnfirmābimus  quod prōposuerīmus sed simplicī et brevī ut in venēficiīs sānus bibit statim concīdit līvor ac tumor cōnfestim est īnsecūtus. Hoc faciunt et illae praeparātiōnēs cum reus dīcitur rōbustus armātus parātus contrā īnfirmōs inermīs sēcūrōs. Omnia dēnique quae probātiōne tractātūrī sumus personam causam locum tempus īnstrūmentum occāsiōnem nārrātiōne dēlībābimus. Aliquandō sī dēstitūtī fuerimus hīs etiam fatēbimur vix esse crēdibile sed vērum et hoc mājus habendum scelus nescīre nōs quō modo factum sit aut quārē mīrārī sed probātūrōs. Optimae vērō praeparātiōnēs erunt quae latuerint. Vt ā Cicerōne sunt quidem ūtilissimē praedicta omnia per quae Milōnī Clōdius nōn Clōdiō Milō īnsidiātus esse videātur plūrimum tamen facit illa callidissima simplicitātis imitātiō Milō autem cum in senātū fuisset eō diē quoad senātus est dīmissus domum venit calceōs et vestīmenta mūtāvit paulisper dum sē uxor ut fit comparat commorātus est. Quam nihil festīnātō nihil praeparātō fēcisse vidētur Milō Quod nōn sōlum rēbus ipsīs vir ēloquentissimus quibus morās et lentum profectiōnis ōrdinem dūcit sed verbīs etiam vulgāribus et cotīdiānīs et arte occulta cōnsecūtus est quae sī aliter dicta essent strepitū ipsō jūdicem ad cūstōdiendum patrōnum excitāssent. Frīgida videntur ista plērīsque sed hoc ipsō manifēstum est quō modo jūdicem fefellerit quod vix ā lēctōre dēprēnditur. Haec sunt quae crēdibilem faciant expositiōnem. Nam id quidem nē qua contrāria aut repugnantia in nārrātiōne dicāmus sī cui praecipiendum est is reliqua frūstrā docētur etiam sī quīdam scrīptōrēs artium hoc quoque tamquam occultum et ā sē prūdenter ērutum trādunt.  Hīs tribus nārrandī virtūtibus adiciunt quīdam magnificentiam quam MEGALOPREPEIAN vocant quae neque in omnēs causās cadit nam quid in plērīsque jūdiciīs prīvātīs dē certa crēdita locātō et conductō interdictīs habēre locī potest suprā modum sē tollēns ōrātiō neque semper est ūtilis ut vel proximō exemplō Milōniānō patet. Et meminerīmus multās esse causās in quibus cōnfitendum excūsandum summittendum sit quod expōnimus quibus omnibus aliēna est illa magnificentiae virtūs. Quārē nōn magis proprium nārrātiōnis est magnificē dīcere quam miserābiliter invidiōsē graviter dulciter urbānē quae cum suō quoque locō sint laudābilia nōn sunt huic partī propriē adsignāta et velut dēdita. Illa quoque ut nārrātiōnī apta ita cēterīs quoque partibus commūnis est virtūs quam Theodectēs huic ūnī propriē dēdit nōn enim magnificam modo vult esse vērum etiam jūcundam expositiōnem. Sunt quī adiciant hīs ēvidentiam quae ENARGĒIA Graecē vocātur. Neque ego quemquam dēcēperim ut dissimulem Cicerōnī quoque plūrēs partēs placēre. Nam praeterquam plānam et brevem et crēdibilem vult esse ēvidentem mōrātam cum dignitāte. Sed in ōrātiōne mōrātā dēbent esse omnia cum dignitāte quae poterunt ēvidentia in nārrātiōne quantum ego intellegō est quidem magna virtūs cum quid vērī nōn dīcendum sed quōdammodo etiam ostendendum est sed subicī perspicuitātī potest. Quam quīdam etiam contrāriam interim putāvērunt quia in quibusdam causīs obscūrandā vēritās esset. Quod est rīdiculum nam quī obscūrāre vult nārrat falsa prō vērīs  et in iīs quae nārrat dēbet labōrāre ut videantur quam ēvidentissima. Sed quātenus etiam forte quādam pervenīmus ad difficilius nārrātiōnum genus jam dē iīs loquāmur in quibus rēs contrā nōs erit quō locō nōnnūllī praetereundam nārrātiōnem putāvērunt. Et sānē nihil est facilius nisi prōrsus tōtam causam omnīnō nōn agere. Sed sī aliquā jūstā ratiōne hūjusmodī suscēperīs lītem cūjus artis est malam esse causam silentiō cōnfitērī Nīsī forte tam hebēs futūrus est jūdex ut secundum id prōnūntiet quod sciet nārrāre tē nōluisse. Neque īnfitiās eō in nārrātiōne ut aliquā neganda aliquā adicienda aliquā mūtanda sīc aliquā etiam tacenda sed tacenda quae tacēre oportēbit et līberum erit. Quod fit nōnnumquam brevitātis quoque grātia quāle illud est respondit quae eī vīsum est. Distinguāmus igitur genera causārum. Namque in iīs in quibus nōn dē culpā quaerētur sed dē āctiōne etiam sī erunt contrā nōs themata cōnfitērī nōbīs licēbit pecūniam dē templō sustulit sed prīvātam ideōque sacrilegus nōn est virginem rapuit nōn tamen optiō patrī dabitur ingenuum stuprāvit et stuprātus sē suspendit nōn tamen ideō stuprātor capite ut causā mortis pūniētur sed decem mīlia quae poena stuprātōrī cōnstitūtā est dabit. Vērum in hīs quoque cōnfessiōnibus est aliquid quō invidia quam expositiō adversāriī fēcit dētrahī possit cum etiam servī nostrī dē peccātīs suīs mollius loquantur. Quaedam enim quasi nōn nārrantēs mītigābimus Nōn quidem ut adversārius dīcit cōnsilium fūrtī in templum attulit nec diū captāvit ējus reī tempus sed occāsiōne et absentiā cūstōdum  corruptus et pecūniā quae nimium in animīs hominum potest vīctus est. Sed quid refert Peccāvit et fūr est nihil attinet id dēfendere cūjus poenam nōn recūsāmus. Interim quasi damnēmus ipsī Vīs tē dīcam vīnō inpulsum errōre lāpsum nocte dēceptum Vēra sunt ista fortasse tū tamen ingenuum stuprāstī solve decem mīlia. Nōnnumquam prōpositiōne praemūnīrī potest causā deinde expōnī. Contrāria sunt omnia tribus fīliīs quī in mortem patris conjūrārant sortītī nocte singulī per ōrdinem cum ferrō cubiculum intrārunt patre dormiente cum occīdēre eum nēmō potuisset excitātō omnia indicārunt. Sī tamen pater quī dīvīsit patrimōnium et reōs parricīdiī dēfendit sīc agat Quod contrā lēgem sufficit parricīdium obicitur juvenibus quōrum pater vīvit atque etiam līberīs suīs adest. Ōrdinem reī nārrāre quid necesse est cum ad lēgem nihil pertineat Sed sī cōnfessiōnem culpae meae exigitis ego fuī pater dūrus et patrimōniī quod jam melius ab hīs administrārī poterat tenāx cūstōs deinde subiciat stimulātōs ab iīs quōrum indulgentiōrēs parentēs erant semper tamen eum habuisse animum quī sit ēventū dēprēnsus ut occīdēre patrem nōn possent neque enim jūre jūrandō opus fuisse sī aliōquī hoc mentīs habuissent nec sorte nisi quod sē quisque eximī voluerit omnia haec quāliacumque placidiōribus animīs accipientur illā brevī prīmae prōpositiōnis dēfēnsiōne mollīta. At cum quaeritur an factum sit vel quāle factum sit licet omnia contrā nōs sint quō modo tamen ēvītāre expositiōnem salvā causae ratiōne possumus Nārrāvit accūsātor neque ita ut quae essent ācta tantum indicāret sed adjēcit  invidiam rem verbīs exasperāvit accessērunt probātiōnēs perōrātiō incendit et plēnōs īrae relīquit. Expectat nātūrāliter jūdex quid nārrētur ā nōbīs. Sī nihil expōnimus illa esse quae adversārius dīxit et tālia quālia dīxit crēdat necesse est. Quid ergō Eādem expōnēmus Sī dē quālitāte agētur cūjus tum dēmum quaestiō est cum dē rē cōnstat eadem sed nōn eōdem modo aliās causās aliam mentem aliam ratiōnem dabō. Verbīs ēlevāre quaedam licēbit luxuria līberālitātis avāritia parsimōniae neglegentia simplicitātis nōmine lēniētur vultū dēnique vōce habitū vel favōris aliquid vel miserātiōnis merēbor solet nōnnumquam movēre lacrimās ipsa cōnfessiō. Atque ego libenter interrogem sint illa dēfēnsūrī quae nōn nārrāverint necne Nam sī neque dēfenderint neque nārrāverint tōtā causā prōdētur at sī dēfēnsūrī sunt prōpōnere certē plērumque id quod cōnfirmātūrī sumus oportet. Cūr ergō nōn expōnāmus quod et dīluī potest et ut hoc contingat utique indicandum est Aut quid inter probātiōnem et nārrātiōnem interest nisi quod nārrātiō est probātiōnis continua prōpositiō rūrsus probātiō nārrātiōnī congruēns cōnfirmātiō Videāmus ergō num expositiō haec longior dēmum esse dēbeat et paulō verbōsior praeparātiōne et quibusdam argūmentīs argūmentīs dīcō nōn argūmentātiōne cui tamen plūrimum cōnferet frequēns adfirmātiō effectūrōs nōs quod dīcimus nōn posse vim rērum ostendī prīmā expositiōne expectent et opīniōnēs suās differant et bene spērent. Dēnique utique nārrandum est quidquid aliter quam adversārius exposuit nārrārī potest aut etiam prohoemia sunt in hīs causīs supervacua quae quid magis agunt quam ut cognitiōnī  rērum accommodātiōrem jūdicem faciant Atquī cōnstābit nusquam esse eōrum mājōrem ūsum quam ubi animus jūdicis ab aliquā contrā nōs īnsitā opīniōne flectendus est. Conjectūrālēs autem causae in quibus dē factō quaeritur nōn tam saepe reī dē quā jūdicium est quam eōrum per quae rēs colligenda est expositiōnem habent. Quae cum accūsātor suspīciōsē nārret reus levāre suspīciōnem dēbeat aliter ab hōc atque ab illō ad jūdicem perferrī oportet. At enim quaedam argūmenta turbā valent dīducta leviōra sunt. Id quidem nōn eō pertinet ut quaerātur an nārrandum sed quō modo nārrandum sit. Nam et congerere plūra in expositiōne quid prohibet sī id ūtile est causae et prōmittere sed et dīvidere nārrātiōnem et probātiōnēs subjungere partibus atque ita trānsīre ad sequentiā Namque nē iīs quidem accēdō quī semper eō putant ōrdine quō quid āctum sit esse nārrandum sed eō malō nārrāre quō expedit. Quod fierī plūrimīs figūrīs licet. Nam et aliquandō nōbīs excidisse simulāmus cum quid ūtiliōre locō redūcimus et interim nōs redditūrōs relicum ōrdinem testāmur quia sīc futūra sit causa lūcidior interim rē expositā subjungimus causās quae antecessērunt. Neque enim est ūna lēx dēfēnsiōnis certumque praescrīptum prō rē prō tempore intuenda quae prōsint atque ut erit vulnus ita vel cūrandum prōtinus vel sī cūrātiō differrī potest interim dēligandum. Nec saepius nārrāre dūxerim nefās quod Cicerō prō Cluentiō fēcit estque nōn concessum modo sed aliquandō etiam necessārium ut in causīs repetundārum omnibusque quae simplicēs nōn sunt āmentīs est enim superstitiōne praeceptōrum contrā ratiōnem  causae trahī. Nārrātiōnem ideō ante probātiōnēs pōnere est īnstitūtum nē jūdex qua dē rē quaerātur ignōret. Cūr igitur sī singula probanda aut refellenda erunt nōn singula etiam nārrentur Mē certē quantacumque nostrīs experīmentīs habenda est fidēs fēcisse hoc in forō quotiēns ita dēsīderābat ūtilitās probantibus et ērudītīs et iīs quī jūdicābant sciō et quod nōn adroganter dīxerim quia sunt plūrimī quibuscum ēgī quī mē refellere possint sī mentiar ferē pōnendae ā mē causae officium exigēbātur. Neque ideō tamen nōn saepius id facere oportēbit ut rērum ōrdinem sequāmur. Quaedam vērō etiam turpiter convertuntur ut sī peperisse nārrēs deinde concēpisse apertum testāmentum deinde signātum in quibus sī id quod posterius est dīxerīs dē priōre tacēre optimum palam est enim praecessisse. Sunt quaedam et falsae expositiōnēs quārum in forō duplex genus est alterum quod īnstrūmentīs adjuvātur ut P. Clōdius fīdūcia testium quā nocte incestum Rōmae commīserat Interamnae sē fuisse dīcēbat alterum quod est tuendum dīcentis ingeniō. Id interim ad sōlam verēcundiam pertinet unde etiam mihi vidētur dīcī color interim ad quaestiōnem. Sed utrumcumque erit prīma sit cūrārum ut id quod fingēmus fierī possit deinde ut et persōnae et locō et temporī congruat et crēdibilem ratiōnem et ōrdinem habeat sī continget etiam vērae alicui reī cohaereat aut argūmentō quod sit in causā cōnfirmētur nam quae tōta extrā rem petīta sunt mentiendī licentiam prōdunt. Cūrandum praecipuē quod fingentibus frequenter excidit nē quā inter sē pugnent quaedam enim partibus blandiuntur sed in summam nōn cōnsentiunt praetereā nē iīs quae vēra esse cōnstābit  adversa sint in scholā etiam nē color extrā themata quaerātur. Vtrubīque autem ōrātor meminisse dēbēbit āctiōne tōtā quid fīnxerit quoniam solent excidere quae falsa sunt vērumque est illud quod vulgō dīcitur mendācem memorem esse oportēre. Sciāmus autem sī dē nostrō factō quaerātur ūnum nōbīs aliquid esse dīcendum sī dē aliēnō mittere in plūra suspīciōnēs licēre. Est tamen quibusdam scholasticīs contrōversiīs in quibus pōnitur aliquem nōn respondēre quod interrogātur lībertās omnia ēnumerandī quae respondērī potuissent. Fingenda vērō meminerīmus ea quae nōn cadant in testem sunt autem haec quae ā nostrō dūcuntur animō cūjus ipsī tantum cōnsciī sumus item quod ā dēfūnctīs nec hoc enim est quī neget itemque ab eō cui īdem expediet is enim nōn negābit ab adversāriō quoque quā nōn est habitūrus in negandō fidem. Somniōrum et superstitiōnum colōrēs ipsa jam facilitāte auctōritātem perdidērunt. Nōn est autem satis in nārrātiōne utī colōribus nisi per tōtam āctiōnem cōnsentiant cum praesertim quōrundam probātiō sōla sit in adsevērātiōne et persevērantiā ut ille parasītus quī ter abdicātum ā dīvite juvenem et absolūtum tamquam suum fīlium adserit habēbit quidem colōrem quō dīcat et paupertātem sibi causam expōnendī fuisse et ideō ā sē parasītī persōnam esse susceptam quia in illā domō fīlium habēret et ideō illum innocentem ter abdicātum quia fīlius abdicantis nōn esset nisi tamen in omnibus verbīs et amōrem patrium atque hunc quidem ārdentissimum ostenderit et odium dīvitis et metum prō juvene quem perīculōsē mānsūrum in illā domō in quā tam invīsus sit sciat suspīciōne subjectī petītōris nōn carēbit. Ēvenit aliquandō in scholasticīs contrōversiīs quod in forō an possit accidere dubitō ut eōdem colōre utrāque pars  ūtātur deinde eum prō sē quaeque dēfendat ut in illā contrōversiā uxor marītō dīxit appellātam sē dē stuprō ā prīvignō et sibi cōnstitūtum tempus et locum eadem contrā fīlius dētulit dē novercā ēditō tantum aliō tempore ac locō pater in eō quem uxor praedīxerat fīlium invēnit in eō quem fīlius uxōrem illam repudiāvit quā tacente fīlium abdicat. Nihil dīcī potest prō juvene quod nōn īdem sit prō novercā pōnentur tamen etiam commūnia deinde ex persōnārum comparātiōne et indiciī ōrdine et silentiō repudiātae argūmenta dūcentur. Nē illud quidem ignōrāre oportet quaedam esse quae colōrem nōn recipiant sed tantum dēfendenda sint quālis est ille dīves quī statuam pauperis inimīcī flagellīs cecidit et reus est injūriārum nam factum ējus modestum esse nēmō dīxerit fortasse ut sit tūtum optinēbit. Quod sī pars expositiōnis prō nōbīs pars contrā nōs erit miscenda sit an sēparanda nārrātiō cum ipsā causae condiciōne dēlīberandum est. Nam sī plūra sunt quae nocent quae prōsunt obruentur. Itaque tunc dīvidere optimum erit et iīs quae partem nostram adjuvābunt expositīs et cōnfirmātīs adversus reliqua utī remediīs dē quibus suprā dictum est. Sī plūra prōderunt etiam conjungere licēbit ut quae obstant in mediīs velut auxiliīs nostrīs posita minus habeant vīrium. Quae tamen nōn erunt nūda pōnenda sed ut et nostrā aliquā argūmentātiōne firmēmus et dīversa cūr crēdibilia nōn sint adiciāmus quia nisi distīnxerīmus verendum est nē bona nostra permixtīs malīs inquinentur. Illa quoque dē nārrātiōne praecipī solent nē quā ex eā fīat excursiō nē āvertātur ā jūdice sermō nē aliēnae persōnae vōcem dēmus nē argūmentēmur adiciunt quīdam etiam nē ūtāmur adfectibus quōrum plēraque sunt frequentissimē cūstōdienda immō numquam nisi ratiō coēgerit mūtanda.  Vt sit expositiō perspicua et brevis nihil quidem tam rārō poterit habēre ratiōnem quam excursiō nec umquam dēbēbit esse nisi brevis et tālis ut vī quādam videāmur adfectūs velut rēctō itinere dēpulsī quālis est Cicerōnis circā nūptiās Sasiae Ō mulieris scelus incrēdibile et praeter hanc ūnam in omnī vītā inaudītum Ō libīdinem effrēnātam et indomitam Ō audāciam singulārem Nōnne timuisse sī minus vim deōrum hominumque fāmam at illam ipsam noctem facēsque illās nūptiālēs nōn līmen cubiculī nōn cubīle fīliae nōn parietēs dēnique ipsōs superiōrum testēs nūptiārum Sermō vērō āversus ā jūdice et brevius indicat interim et coarguit magis quā dē rē idem quod in prohoemīō dīxeram sentiō sīcut dē prosōpopoeiā quoque quā tamen nōn Servius modo Sulpicius ūtitur prō Aufidiā somnōne tē languidum an gravī lēthargō putem pressum sed M. quoque Tullius circā nauarchōs nam ea quoque reī expositiō est ut adeās tantum dabis et reliqua. Quid prō Cluentiō Stāiēnī Bulbīque conloquium nōnne ad celeritātem plūrimum et ad fidem cōnfert Quae nē fēcisse inobservantiā quādam videātur quamquam hoc in illō crēdibile nōn est in Partītiōnibus praecipit ut habeat nārrātiō suāvitātem admīrātiōnēs expectātiōnēs exitūs inopīnātōs conloquia persōnārum omnēs adfectūs. Argūmentābimur in nārrātiōne ut dīxī numquam argūmentum pōnēmus aliquandō quod facit prō Ligāriō Cicerō cum dīcit sīc eum prōvinciae praefuisse ut illī pācem esse expedīret. Īnserēmus expositiōnī  et brevem cum rēs poscet dēfēnsiōnem et ratiōnem factōrum neque enim nārrandum est tamquam testī sed tamquam patrōnō. Reī ōrdō per sē tālis est Q. Ligārius lēgātus C. Considiō profectus. Quid ergō M. Tullius Q. enim inquit Ligārius cum esset nūlla bellī suspīciō lēgātus in Āfricam C. Considiō profectus est et alibī nōn modo nūllum ad bellum sed nē ad minimam quidem suspīciōnem bellī. Et cum esset indicātūrō satis Q. Ligārius nūllō sē inplicārī negōtiō passus est adjēcit domum spectāns ad suōs redīre cupiēns. Ita quod expōnēbat et ratiōne fēcit crēdibile et adfectū quoque implēvit. Quō magis mīror eōs quī nōn putant ūtendum in nārrātiōne adfectibus. Quī sī hoc dīcunt nōn diū neque ut in epilogō mēcum sentiunt effugiendae sunt enim morae. Cēterum cūr ego jūdicem nōlim dum doceō etiam movēre cūr quod in summā sum āctiōnis petītūrus nōn in prīmō statim rērum ingressū sī fierī potest cōnsequar cum praesertim etiam in probātiōnibus faciliōrem sim animum ējus habitūrus occupātum vel īra vel miserātiōne. An nōn M. Tullius circā verbera cīvis Rōmānī omnis brevissimē mōvit adfectus nōn sōlum condiciōne ipsīus locō injūriae genere verberum sed animī quoque commendātiōne Summum enim virum ostendit quī cum virgīs caederētur nōn ingemuerit nōn rogāverit sed tantum cīvem sē Rōmānum esse cum invidiā caedentīs et fīdūcia jūris clāmāverit. Quid Philodamī cāsum nōnne cum per tōtam expositiōnem  incendit invidia tum in suppliciō ipsō lacrimīs implēvit cum flentis nōn tam nārrāret quam ostenderet patrem dē morte fīliī fīlium dē patris Quid ūllī epilogī possunt magis habēre miserābilē Sērum est enim advocāre iīs rēbus adfectum in perōrātiōne quās sēcūrus nārrāverīs adsuēvit illīs jūdex jamque eās sine mōtū mentis accipit quibus commōtus novīs nōn est et difficile est mūtāre habitum animī semel cōnstitūtum. Ego vērō neque enim dissimulābō jūdicium meum quamquam id quod sum dictūrus exemplīs magis quam praeceptīs ūllīs continētur nārrātiōnem ut sī ūllam partem ōrātiōnis omnī quā potest grātiā et vēnēre exōrnandam putō. Sed plūrimum refert quae sit nātūrā ējus reī quam expōnimus. In parvīs ergō quālēs sunt ferē prīvātae sit ille pressus et velut adplicitus reī cultūs in verbīs summa dīligentiā quae in locīs impetū feruntur et circumjectae ōrātiōnis cōpiā latent hīc expressa et ut vult Zēnōn sēnsū tīncta esse dēbēbunt compositiō dissimulāta quidem sed tamen quam jūcundissima figūrae nōn illae poēticae et contrā ratiōnem loquendī auctōritāte veterum receptae nam dēbet esse quam pūrissimus sermō sed quae varietāte taedium effugiant et mūtātiōnibus animum levent nē in eundem cāsum similem compositiōnem parēs ēlocūtiōnum tractūs incīdāmus. Caret enim cēterīs lēnōciniīs expositiō et nisi commendētur hāc venustāte jaceat necesse est. Nec in ūllā parte intentior est jūdex eōque nihil rēctē dictum perit. Praetereā nesciō quō modo etiam crēdit facilius quae audientī jūcunda sunt et voluptāte ad fidem dūcitur. Vbī vērō mājor rēs erit et  atrocia invidiōsē et trīstia miserābiliter dīcere licēbit nōn ut cōnsūmantur adfectūs sed ut tamen velut prīmīs līneīs dēsignentur ut plānē quālis futūra sit imāgō reī statim appāreat. Nē sententia quidem velut fatīgātum intentiōne stomachum jūdicis reficere dissuāserim maximē quidem brevī interjectiōne quālis est illa fēcērunt servī Milōnis quod suōs quisque servōs in tālī rē facere voluisset interim paulō līberiōre quālis est illa nūbit generō socrus nūllīs auspicibus nūllīs auctōribus fūnestīs ōminibus omnium. Quod cum sit factum iīs quoque temporibus quibus omnis ad ūtilitātem potius quam ostentātiōnem compōnēbātur ōrātiō et erant adhūc sevēriōra jūdicia quantō nunc faciendum magis cum in ipsā capitis aut fortūnārum perīcula inrūpit voluptās Cui hominum dēsīderiō quantum darī dēbeat aliō locō dīcam interim aliquid indulgendum esse cōnfiteor. Multum cōnfert adjectā vērīs crēdibilis rērum imāgō quae velut in rem praesentem perdūcere audientīs vidētur quālis est illa M. Caelī in Antōnium dēscrīptiō namque ipsum offendunt tēmulentō sopōre prōflīgātum tōtīs praecordiīs stertentem ructuōsōs spīritūs gemināre praeclārāsque contubernālēs ab omnibus spondīs trānsversās incubāre et reliquās circum jacere passim quae tamen exanimātae terrōre hostium adventū perceptō excitāre Antōnium cōnābantur nōmen inclāmābant frūstrā ā cervīcibus tollēbant blandius alia ad aurem invocābat vehementius etiam nōnnūlla feriēbat quārum cum omnium vōcem tāctumque nōscitāret proximae cūjusque collum amplexū petēbat neque dormīre excitātus neque vigilāre  ēbrius poterat sed sēmisomnō sopōre inter manūs centuriōnum concubīnārumque jactābātur. Nihil hīs neque crēdibilius fingī neque vehementius exprobrārī neque manifēstius ostendī potest. Nē illud quidem praeterībō quantam adferat fidem expositiōnī nārrantīs auctōritās quam merērī dēbēmus ante omnia quidem vīta sed et ipsō genere ōrātiōnis quod quō fuerit gravius ac sānctius hoc plūs habeat necesse est in adfirmandō ponderis. Effugienda igitur in hāc praecipuē parte omnis calliditātis suspīciō neque enim sē usquam cūstōdit magis jūdex nihil videātur fictum nihil sollicitum omnia potius ā causā quam ab ōrātōre profecta crēdantur. At hoc patī nōn possumus et perīre artem putāmus nisi appāreat cum dēsinat ars esse sī appāret. Pendēmus ex laude atque hanc labōris nostrī dūcimus summam ita quae circumstantibus ostentāre volumus jūdicibus prōdīmus. Est quaedam etiam repetīta nārrātiō quae EPIDIHGHSIS dīcitur sānē rēs dēclāmātōria magis quam forēnsis ideō autem reperta ut quia nārrātiō brevis esse dēbet fūsius et ōrnātius rēs posset expōnī quod fit vel invidiae grātia vel miserātiōnis. Id et rārō faciendum jūdicō neque sīc umquam ut tōtus ōrdō repetātur licet enim per partēs īdem cōnsequī. Cēterum quī utī EPIDIHGHSĒĪ volet nārrātiōnis locō rem stringat et contentus indicāre quid factī sit quō sit modo factum plēnius sē locō suō expositūrum esse prōmittat. Initium nārrātiōnis quīdam utique faciendum ā persōnā putant eamque sī nostra sit ōrnandam sī aliēna īnfāmandam statim. Hoc sānē frequentissimum est quia persōnae  sunt inter quās lītigātur. Sed hae quoque interim cum suīs accidentibus pōnendae cum id prōfutūrum est ut Ā. Cluentius Habitus fuit pater hūjusce jūdicēs homō nōn sōlum mūnicipiī Lārīnātis ex quō erat sed regiōnis illīus et vīcīnitātis virtūte exīstimātiōne nōbilitātē prīnceps interim sine hīs ut Q. enim Ligārius cum esset frequenter vērō et ā rē sīcut prō Tulliō Cicerō fundum habet in agrō Thūrīnō M. Tullius paternum Dēmosthenēs prō Ctēsiphonte TOŪ GĀR FWKIKOŪ SUSTANTŌS POLEMOŪ. Dē fīne nārrātiōnis cum iīs contentiō est quī perdūcī expositiōnem volunt eō unde quaestiō oritur hīs rēbus ita gestīs P. Dolābella praetor interdīxit ut est cōnsuētūdō dē vī hominibus armātīs sine ūllā exceptiōne tantum ut unde dējēcisset restitueret deinde restituisse sē dīxit spōnsiō facta est hāc dē spōnsiōne vōbīs jūdicandum est. Id ā petītōre semper fierī potest ā dēfēnsōre nōn semper. Ōrdine ipsō nārrātiōnem sequitur cōnfirmātiō probanda sunt enim quae propter hōc exposuimus. Sed priusquam ingrediar hanc partem pauca mihi dē quōrundam opīniōne dīcenda sunt. Plērīsque mōrīs est prōlātō rērum ōrdine prōtinus utique in aliquem laetum ac plausibilem locum quam maximē possint favōrābiliter excurrere. Quod quidem nātum ab ostentātiōne dēclāmātōriā jam in forum vēnit postquam agere causās nōn ad ūtilitātem lītigātōrum sed ad patrōnōrum jactātiōnem repertum est nē sī pressae illī quālis saepius dēsīderātur nārrātiōnis gracilitātī conjūncta argūmentōrum pugnācitās fuerit dilātīs diūtius dīcendī voluptātibus ōrātiō refrīgēscat. In quō vitium illud est quod  sine discrīmine causārum atque ūtilitātis hoc tamquam semper expediat aut etiam necesse sit faciunt eōque sūmptās ex iīs partibus quārum alius erat locus sententiās in hanc congerunt ut plūrima aut iterum dīcenda sint aut quia alia aliēnō locō dicta sunt dīcī suō nōn possint. Ego autem cōnfiteor hoc expatiandī genus nōn modo nārrātiōnī sed etiam quaestiōnibus vel ūniversīs vel interim singulīs oportūne posse subjungī cum rēs postulat aut certē permittit atque eō vel maximē inlūstrārī ōrnārīque ōrātiōnem sed sī cohaeret et sequitur nōn sī per vim cuneātur et quae nātūrā jūnctā erant distrahit. Nihil enim tam est cōnsequēns quam nārrātiōnī probātiō nisi excursus ille vel quasi fīnis nārrātiōnis vel quasi initium probātiōnis est. Erit ergō illī nōnnumquam locus ut sī expositiō circā fīnem atrōx fuerit prōsequāmur eam velut ērumpente prōtinus indignātiōne. Quod tamen ita fierī oportēbit sī rēs dubitātiōnem nōn habēbit aliōquī prius est quod obiciās vērum efficere quam magnum quia crīminum invidia prō reō est priusquam probātur difficillima est enim gravissimī cūjusque sceleris fidēs. Item fierī nōn inūtiliter potest ut sī merita in adversārium aliquā exposuerīs in ingrātum invehāris aut sī varietātem crīminum nārrātiōne dēmōnstrāverīs quantum ob eā perīculum intentētur ostendās. Vērum haec breviter omnia jūdex enim ōrdine audītō festīnat ad probātiōnem et quam prīmum certus esse sententiae cupit. Praetereā cavendum est nē  ipsa expositiō vānēscat āversīs in aliud animīs et inānī morā fatīgātīs. Sed ut nōn semper est necessāria post nārrātiōnem illa prōcursiō ita frequenter ūtilis ante quaestiōnem praeparātiō utique sī prīmā speciē minus erit favōrābilīs sī lēgem asperam tuēbimur aut poenāriās āctiōnēs īnferēmus. Est hīc locus velut sequentis exōrdiī ad conciliandum probātiōnibus nostrīs jūdicem mītigandum concitandum. Quod līberius hic et vehementius fierī potest quia jūdicī nota jam causa est. Hīs igitur velut fōmentīs sī quid erit asperum praemolliēmus quō facilius aurēs jūdicum quae post dictūrī erimus admittant nē jūs nostrum ōderint nihil enim facile persuādētur invītīs. Quō locō jūdicis quoque nōscenda nātūra est jūrī magis an aequō sit adpositus proinde enim magis aut minus erit hoc necessārium. Cēterum rēs eadem et post quaestiōnem perōrātiōnis vice fungitur. Hanc partem PAREKBASIN vocant Graecī Latīnī ēgressum vel ēgressiōnem. Sed hae sunt plūrēs ut dīxī quae per tōtam causam variōs habent excursūs ut laus hominum locōrumque ut dēscrīptiō regiōnum expositiō quārundam rērum gestārum vel etiam fābulōsārum. Quō ex genere est in ōrātiōnibus contrā Verrem compositīs Siciliae laus Proserpinae  raptus prō C. Cornēliō populāris illa virtūtum Cn. Pompēī commemorātiō in quam ille dīvīnus ōrātor velutī nōmine ipsō ducis cursus dīcendī tenērētur abruptō quem inchoāverat sermōne dēvertit āctūtum. PAREKBASIS est ut mea quidem fert opīniō alicūjus reī sed ad ūtilitātem causae pertinentis extrā ōrdinem excurrēns tractātiō. Quāpropter nōn videō cūr hunc eī potissimum locum adsignent quī rērum ōrdinem sequitur nōn magis quam illud cūr hoc nōmen ita dēmum proprium pūtent sī aliquid in dīgressū sit expōnendum cum tot modīs ā rēctō itinere dēclīnet ōrātiō. Nam quidquid dīcitur praeter illās quīnque quās fēcimus partēs ēgressiō est indignātiō miserātiō invidia convīcium excūsātiō conciliātiō maledictōrum refūtātiō similia hīs quae nōn sunt in quaestiōne omnis amplificātiō minūtiō omne adfectus genus atque ea quae maximē jūcundam et ōrnātam faciunt ōrātiōnem dē luxuriā dē avāritiā dē religiōne dē officiīs quae cum sunt argūmentīs subjecta similium rērum quia cohaerent ēgredī nōn videntur sed plūrima sunt quae rēbus nihil sēcum cohaerentibus īnseruntur quibus jūdex reficitur admonētur plācātur rogātur laudātur. Innumerābilia sunt haec quōrum alia sīc praeparāta adferīmus quaedam ex occāsiōne vel necessitāte dūcimus sī quid nōbīs agentibus nōvī accidit interpellātiō interventūs alicūjus tumultus. Vndē Cicerōnī quoque in prohoemīō cum dīceret prō Milōne dēgredī fuit necesse ut ipsā ōrātiunculā quā ūsus est patet. Potest autem paulō longius exīre quī praeparat aliquid ante quaestiōnem et quī fīnītae probātiōnī  velut commendātiōnem adicit at quī ex mediā ērumpit cito ad id redīre dēbet unde dēvertit. Sunt quī nārrātiōnī prōpositiōnem subjungant tamquam partem jūdiciālis māteriae cui opīniōnī respondimus. Mihi autem prōpositiō vidētur omnis cōnfirmātiōnis initium quod nōn modo in ostendendā quaestiōne prīncipālī sed nōnnumquam etiam in singulīs argūmentīs pōnī solet maximēque in iīs quae EPIXEIRHMĀTA vocantur. Sed nunc dē priōre loquimur. Ea nōn semper utī necesse est. Aliquandō enim sine prōpositiōne quoque satis manifēstum est quid in quaestiōne versētur utique sī nārrātiō ibi fīnem habet ubi initium quaestiō adeō ut aliquandō subjungātur expositiōnī quae sōlet in argūmentīs esse summa collēctiō haec sī ut exposuī gesta sunt jūdicēs īnsidiātor superātus est vī vīctā vīs vel potius oppressā virtūte audāciā est. Nōnnumquam valdē est ūtilis praecipuē ubi rēs dēfendī nōn potest et dē jūre quaeritur ut prō eō quī pecūniam prīvātam dē templō sustulit sacrilegiī agitur dē sacrilegiō cognōscitis ut jūdex intellegat id ūnum esse officiī suī quaerere an id quod obicitur sacrilegium sit. Item in causīs obscūrīs aut multiplicibus nec semper propter hōc sōlum ut sit causa lūcidior sed aliquandō etiam ut magis moveat. Movet autem sī prōtinus subtexantur aliquā quae prōsint lēx apertē scrīpta est ut peregrīnus quī mūrum ascenderit morte multētur peregrīnum tē esse certum est quīn ascenderis mūrum nōn quaeritur quid superest nisi ut tē pūnīrī oporteat Haec enim prōpositiō cōnfessiōnem adversāriī premit et quōdam  modo jūdicandī moram tollit nec indicat quaestiōnem sed adjuvat. Sunt autem prōpositiōnēs et simplicēs et duplicēs vel multiplicēs quod accidit nōn ūnō modō. Nam et plūra crīmina junguntur ut cum Sōcratēs accūsātus est quod corrumperet juventūtem et novās superstitiōnēs intrōdūceret et singula ex plūribus colliguntur ut cum lēgātiō male gesta obicitur Aeschinī quod mentītus sit quod nīl ex mandātīs fēcerit quod morātus sit quod mūnera accēperit. Recūsātiō quoque plūrīs interim prōpositiōnēs habet ut contrā petītiōnem pecūniae male petis prōcūrātōrem enim tibi esse nōn licuit sed neque illī cūjus nōmine lītigās habēre prōcūrātōrem sed neque est hērēs ējus ā quō accēpisse mūtuam dicor sed nec ipsī dēbuī. Multiplicārī haec in quantum libet possunt sed rem ostendisse satis est. Hae sī pōnantur singulae subjectīs probātiōnibus plūrēs sunt prōpositiōnēs sī conjungantur in partītiōnem cadunt. Est et nūda prōpositiō quālis ferē in conjectūrālibus caedis agō fūrtum obiciō est ratiōne subjecta ut mājestātem minuit C. Cornēlius nam cōdicem tribūnus plēbis ipse prō contiōne lēgit. Praeter haec ūtimur prōpositiōne aut nostra ut adulterium obiciō aut adversāriī ut adulteriī mēcum agitur aut commūnī ut inter mē et adversārium quaestiō est uter sit intestātō propior. Nōnnumquam dīversās quoque jungimus ego hoc dīcō adversārius hoc. Habet interim vim prōpositiōnis etiamsī per sē nōn est prōpositiō cum expositō rērum ōrdine subicimus dē hīs cognōscitis ut sit haec commonitiō jūdicis quō sē ad  quaestiōnem ācrius intendat et velut quōdam tāctū excitātus fīnem esse nārrātiōnis et initium probātiōnis intellegat et nōbīs cōnfirmātiōnem ingredientibus ipse quoque quōdam modo novum audiendī sūmat exōrdium. Partītiō est nostrārum aut adversāriī prōpositiōnum aut utrārumque ōrdine conlocāta ēnumerātiō. Hāc quīdam ūtendum semper putant quod ea fīat causa lūcidior et jūdex intentior ac docilior sī scierit et dē quō dīcimus et dē quō dictūrī posteā sumus. Rūrsus quīdam perīculōsum id ōrātōrī arbitrantur duābus ex causīs quod nōnnumquam et excidere soleant quae prōmīsimus et sī qua in partiendō praeterimus occurrere quod quidem nēminī accidet nisi quī plānē vel nūllō fuerit ingeniō vel ad agendum nihil cōgitātī praemeditātīque dētulerit. Aliōquī quae tam manifēsta et lūcida est ratiō quam rēctae partītiōnis Sequitur enim nātūram ducem adeō ut memoriae id maximum sit auxilium via dīcendī nōn dēcēdere. Quāpropter nē illōs quidem probāverim quī partītiōnem vetant ultrā trīs prōpositiōnēs extendēre quae sine dubiō sī nimium sit multiplex fugiet memoriam jūdicis et turbābit intentiōnem hoc tamen numerō velut lēge nōn est alliganda cum possit causa plūrīs dēsīderāre. Alia sunt magis propter quae partītiōne nōn semper sit ūtendum prīmum quia plēraque grātiōra sunt sī inventa subitō nec domō allāta sed inter dīcendum ex rē ipsā nātā videantur unde illa nōn injūcunda schēmata paene excidit mihi et fūgerat mē et rēctē admonēs prōpositīs enim probātiōnibus omnīs in relicum grātia novitātis praecerpitur.  Interim vērō etiam fallendus est jūdex et variīs artibus subeundus ut aliud agī quam quod petimus putet. Nam est nōnnumquam dūra prōpositiō quam jūdex sī prōvīdit nōn aliter praeformīdat quam quī ferrum medicī prius quam cūrētur aspexit at sī rē nōn ante prōposita sēcūrum ac nūllā dēnūntiātiōne in sē conversum intrārit ōrātiō efficiet quod prōmittentī nōn crēderētur. Interim refugienda nōn modo distīnctiō quaestiōnum est sed omnīnō tractātiō adfectibus turbandus et ab intentiōne auferendus audītor. Nōn enim solum ōrātōris est docēre sed plūs ēloquentia circā movendum valet. Cui reī contrāria est maximē tenuis illa et scrūpulōsē in partīs secta dīvīsiōnis dīligentiā eō tempore quō cognōscentī jūdicium cōnāmur auferre. Quid quod interim quae per sē levia sunt et īnfirmā turbā valent ideōque congerenda sunt potius et velut ēruptiōne pugnandum Quod tamen rārum esse dēbet et ex necessitāte dēmum cum hōc ipsum quod dissimile ratiōnī est coēgerit ratiō. Praeter haec in omnī partītiōne est utique aliquid potentissimum quod cum audīvit jūdex cētera tamquam supervacua gravārī solet. Itaque sī plūra vel obicienda sunt vel dīluenda et ūtilis et jūcunda partītiō est ut quō quāque dē rē dictūrī sumus ōrdine appāreat at sī ūnum crīmen variē dēfendēmus supervacua. Vt sī ita partiāmur dicam nōn tālem esse hunc quem tueor reum ut in eō crēdibile vidērī possit homicīdium dicam occīdendī causam huic nōn fuisse dīcam hunc eō tempore quō homō occīsus est trāns mare fuisse omnia quae ante id quod ultimum est exequeris inānia vidērī necesse est. Festīnat enim jūdex ad id quod potentissimum est et velut obligātum  prōmissō patrōnum sī est patientior tacitus appellat sī vel occupātus vel in aliquā potestāte vel etiam sīc mōribus compositus cum convīciō efflāgitat. Itaque nōn dēfuērunt quī Cicerōnis illam prō Cluentiō partītiōnem improbārent quā sē dictūrum esse prōmīsit prīmum nēminem mājōribus crīminibus graviōribus testibus in jūdicium vocātum quam Oppianicum deinde praejūdicia esse facta ab ipsīs jūdicibus ā quibus condemnātus sit postrēmō jūdicium pecūniā temptātum nōn ā Cluentiō sed contrā Cluentium quia sī probārī posset quod est tertium nihil necesse fuerit dīcere priōra. Rūrsus nēmō tam erit aut injūstus aut stultus quīn eum fateātur optimē prō Mūrēnā esse partītum intellegō jūdicēs trīs tōtīus accūsātiōnis partīs fuisse et eārum ūnam in reprehēnsiōne vītae alteram in contentiōne dignitātis tertiam in crīminibus ambitūs esse versātam. Nam sīc et ostendit lūcidissimē causam et nihil fēcit alterō supervacuum. Dē illō quoque genere dēfēnsiōnis plērīque dubitant sī occīdī rēctē fēcī sed nōn occīdī quō enim pertinēre prius sī sequēns firmum sit Haec invicem obstāre et utrōque ūtentibus in neutrō habērī fidem. Quod sānē in parte vērum est et illō sequentī sī modo indubitābile est sit solō ūtendum at sī quid in eō quod est fortius timēbimus utrāque probātiōne nitēmur. Alius enim aliō movērī solet et quī factum putābit jūstum crēdere potest quī tamquam jūstō nōn movēbitur factum fortasse nōn crēdet ut certa manus ūnō tēlō potest esse contenta incerta plūra spargenda sunt ut sit et fortūnae locus. Ēgregiē vērō Cicerō prō Milōne  īnsidiātōrem prīmum Clōdium ostendit tum addidit ex abundantī etiam sī id nōn fuisset tālem tamen cīvem cum summā virtūte interfectōris et glōriā necārī potuisse. Neque illum tamen ōrdinem dē quō prius dīxī damnāverim quia quaedam etiam sī ipsa sunt dūra in id tamen valent ut ea molliant quae sequentur. Nec omnīnō sine ratiōne est quod vulgō dīcitur inicum petendum ut aecum ferās. Quod tamen nēmō sīc accipiat ut omnia crēdat audenda. Rēctē enim Graecī praecipiunt nōn temptanda quae efficī omnīnō nōn possint. Sed quotiēns hāc dē quā loquor duplicī dēfēnsiōne ūtēmur id labōrandum est ut in illam partem sequentem fidēs ex priōre dūcātur potest enim vidērī quī tūtō etiam cōnfessūrus fuit mentiendī causam in negandō nōn habēre. Et illud utique faciendum est ut quotiēns suspicābimur jūdicī aliam probātiōnem dēsīderārī quam dē quā loquimur prōmittāmus nōs plēnē et statim dē eō satis esse factūrōs praecipuēque sī dē pudōre agētur. Frequenter autem accidit ut causā parum verēcundā jūre tūta sit dē quō nē invītī jūdicēs audiant et adversī frequentius sunt admonendī secūtūram dēfēnsiōnem probitātis ac dignitātis expectent paulum et agī ōrdine sinant. Quaedam interim nōs et invītīs lītigātōribus simulandum est dīcere quod Cicerō prō Cluentiō facit circā jūdiciāriam lēgem nōnnumquam quasi interpellēmur ab iīs subsistere saepe āvertenda ad ipsōs ōrātiō hortandī ut sinant nōs utī nostrō cōnsiliō. Ita subrēpētur animō jūdicis et dum spērat probātiōnem pudōris asperiōribus illīs minus repugnābit. Quae cum recēperit etiam verēcundiae dēfēnsiōnī facilior erit. Sīc utrāque rēs invicem  juvābit eritque jūdex circā jūs nostrum spē modestiae attentior circā modestiam jūris probātiōne prōclīvior. Sed ut nōn semper necessāria aut ūtilis etiam partītiō est ita oportūne adhibita plūrimum ōrātiōnī lūcis et grātiae cōnfert. Neque enim sōlum id efficit ut clāriōra fīant quae dīcuntur rēbus velut ex turbā extractīs et in cōnspectū jūdicum positīs sed reficit quoque audientem certō singulārum partium fīne nōn aliter quam facientibus iter multum dētrahunt fatīgātiōnis notāta īnscrīptīs lapidibus spatia. Nam et exhaustī labōris nōsse mēnsūram voluptātī est et hortātur ad reliquā fortius exequenda scīre quantum supersit. Nihil enim longum vidērī necesse est in quō quid ultimum sit certum est. Nec inmeritō multum ex dīligentiā partiendī tulit laudis Q. Hortēnsius cūjus tamen dīvīsiōnem in digitōs dīductam nōnnumquam Cicerō leviter ēlūdit. Nam est suus et in gestū modus et vītanda utique maximē concīsa nimium et velut articulōsa partītiō. Nam et auctōritātī plūrimum dētrahunt minūta illa nec jam membra sed frusta et hūjus glōriae cupidī quō subtīlius et cōpiōsius dīvīsisse videantur et supervacua adsūmunt et quae nātūra singulāria sunt secant nec tam plūra faciunt quam minōra deinde cum fēcērunt mīlle particulās in eandem incīdunt obscūritātem contrā quam partītiō inventa est. Et dīvīsa autem et simplex prōpositiō quotiēns ūtiliter adhibērī potest prīmum dēbet esse aperta atque lūcida nam quid sit turpius quam id esse obscūrum ipsum quod in eum sōlum adhibētur ūsum nē sint cētera obscūra tum  brevīs nec ūllō supervacuō onerāta verbō nōn enim quid dicāmus sed dē quō dicturī sīmus ostendimus. Optinendum etiam nē quid in eā dēsit nē quid supersit. Superest autem sīc ferē cum aut in speciēs partīmur quod in genera partīrī sit satis aut genere positō subicitur speciēs ut dicam dē virtūte jūstitiā continentiā cum jūstitiā atque continentiā virtūtis sint speciēs. Partītiō prīma est quid sit dē quō conveniat quid dē quō ambigātur. In eō quod convenit quid adversārius fateātur quid nōs in eō quō dē ambigitur quae dictūrī sumus quae nostrae prōpositiōnēs quae partīs adversae. Turpissimum vērō nōn eōdem ōrdine exequī quō quidque prōposuerīs.  LĪBER QVINTVS PROHOEMIVM Fuērunt et clārī quidem auctōrēs quibus sōlum vidērētur ōrātōris officium docēre namque et adfectus duplicī ratiōne exclūdendōs putābant prīmum quia vitium esset omnis animī perturbātiō deinde quia jūdicem ā vēritāte dēpellī misericordiā grātia īrā similibusque nōn oportēret et voluptātem audientium petere cum vincendī tantum grātia dīcerētur nōn modo agentī supervacuum sed vix etiam vīrō dignum arbitrābantur plūrēs vērō quī nec ab illīs sine dubiō partibus ratiōnem ōrandī summovērent hoc tamen proprium atque praecipuum crēderent opus sua cōnfirmāre et quae ex adversō prōpōnerentur refūtāre. Vtrumcumque est neque enim hōc locō meam interpōnō sententiam hic erit liber illōrum opīniōne maximē necessārius quō tōtō haec sōla tractantur quibus sānē et ea quae dē jūdiciālibus causīs jam dicta sunt serviunt. Nam neque prohoemīī neque nārrātiōnis est alius ūsus quam ut huic jūdicem praeparent et statūs nōsse atque ea dē quibus suprā scrīpsimus intuērī supervacuum foret nisi ad hanc pervenīrēmus. Dēnique ex quīnque quās jūdiciālis māteriae fēcimus partibus quaecumque alia potest aliquandō necessāria causae nōn esse līs nūlla est cui probātiōne opus nōn sit. Ējus praecepta sīc optimē dīvīsūrī vidēmur ut prius quae in commūne ad omnīs  quaestiōnēs pertinent ostendāmus deinde quae in quoque causae genere propriā sunt exequāmur. Ac prīma quidem illa partītiō ab Aristotele trādita cōnsēnsum ferē omnium meruit aliās esse probātiōnēs quās extrā dīcendī ratiōnem acciperet ōrātor aliās quās ex causā traheret ipse et quōdam modo gigneret ideōque illās ATEXNOUS id est inartificiālēs hās ENTEXNOUS id est artificiālēs vocāvērunt. Ex illō priōre genere sunt praejūdicia rūmōrēs tormenta tabulae jūs jūrandum testēs in quibus pars maxima contentiōnum forēnsium cōnsistit. Sed ut ipsa per sē carent artē ita summīs ēloquentiae vīribus et adlevanda sunt plērumque et refellenda. Quārē mihi videntur magnopere damnandī quī tōtum hoc genus ā praeceptīs remōvērunt. Nec tamen in animō est omnia quae prō hīs aut contrā dīcī solent complectī. Nōn enim commūnēs locōs trādere dēstināmus quod esset operis īnfīnītī sed viam quandam atque ratiōnem. Quibus dēmōnstrātis nōn modo in exequendō suās quisque vīrēs dēbet adhibēre sed etiam inveniendō similia ut quaeque condiciō lītium poscet. Neque enim dē omnibus causīs dīcere quisquam potest saltem praeteritīs ut taceam dē futūrīs. Jam praejūdiciōrum vīs omnis tribūs in generibus versātur rēbus quae aliquandō ex paribus causīs sunt jūdicātae quae exempla rēctius dīcuntur ut dē rescissīs patrum testāmentīs vel contrā fīliōs cōnfirmātīs jūdiciīs ad ipsam causam pertinentibus unde etiam nōmen ductum est quālia in  Oppianicum facta dīcuntur et ā senātū adversus Milōnem aut cum dē eādem causā prōnūntiātum est ut in reīs dēportātīs et adsertiōne secundā et partibus centumuirālium quae in duās hastās dīvīsae sunt. Cōnfirmantur praecipuē duōbus auctōritāte eōrum quī prōnūntiāvērunt et similitūdine rērum dē quibus quaeritur refelluntur autem rārō per contumēliam jūdicum nisi forte manifēsta in iīs culpā erit vult enim cognōscentium quisque firmam esse alterīus sententiam et ipse prōnūntiātūrus nec libenter exemplum quod in sē fortasse reccīdat facit. Cōnfugiendum ergō est in duōbus superiōribus sī rēs feret ad aliquam dissimilitūdinem causae vix autem ūlla est per omnia alterī similis. Sī id nōn continget aut eadem causa erit āctiōnum incūsanda neglegentia aut dē īnfirmitāte persōnārum querendum contrā quās erit jūdicātum aut dē grātiā quae testēs corrūperit aut dē invidiā aut dē ignōrantiā aut inveniendum quod causae posteā accesserit. Quōrum sī nihil erit licet tamen dīcere multōs jūdiciōrum cāsūs ad inīquē prōnūntiandum valēre ideōque damnātum Rutilium absolūtōs Clōdium atque Catilīnam rogandī etiam jūdicēs ut rem potius intueantur ipsam quam jūrī jūrandō aliēnō suum dōnent. Adversus cōnsulta autem senātūs et dēcrēta prīncipum vel magistrātuum remedium nūllum est nisi aut inventa quantulacumque causae differentia aut aliquā vel eōrundem vel ējusdem potestātis hominum posterior cōnstitūtiō quae sit priōrī contrāria quae sī dēerunt līs nōn erit.  Fāmam atque rūmōrēs pars altera cōnsēnsum cīvitātis et velut pūblicum testimōnium vocat altera sermōnem sine ūllō certō auctōre dispersum cui malignitās initium dederit incrēmentum crēdulitās quod nūllī nōn etiam innocentissimō possit accidere fraude inimīcōrum falsa vulgantium. Exempla utrimque nōn dēērunt  sīcut in tormentīs quoque quī est locus frequentissimus cum pars altera quaestiōnem vērā fatendī necessitātem vocet altera saepe etiam causam falsā dīcendī quod aliīs patientia facile mendācium faciat aliīs īnfirmitās necessārium. Quid attinet dē hīs plūra Plēnae sunt ōrātiōnēs veterum ac novōrum. Quaedam tamen in hāc parte erunt propriā cūjusque lītis. Nam sīve dē habendā quaestiōne agētur plūrimum intererit quis et quem postulet aut offerat et in quem et ex quā causā sīve jam erit habitā quis eī praefuerit quis et quō modo sit tortus an crēdibilia dīxerit an inter sē cōnstantia persevērāverit in eō quod coeperat an aliquid dolōre mūtārit prīmā parte quaestiōnis an prōcēdente cruciātū. Quae utrimque tam īnfīnīta sunt quam ipsa rērum varietās. Contrā tabulās quoque saepe dīcendum est cum eās nōn sōlum refellī sed etiam accūsārī sciāmus ūsitātum esse. Cum sit autem in hīs aut scelus signātōrum aut ignōrantia tūtius ac facilius id quod secundō locō dīximus tractātur quod pauciōrēs reī fīunt. Sed hoc ipsum argūmenta ex causā  trahit sī forte aut incrēdibile est id āctum esse quod tabulae continent aut ut frequentius ēvenit aliīs probātiōnibus aequē inartificiālibus solvitur sī aut is in quem signātum est aut aliquis signātor dīcitur āfuisse vel prius esse dēfūnctūs sī tempora nōn congruunt sī vel antecēdentia vel īnsequentia tabulīs repugnant. Īnspectiō etiam ipsa saepe falsum dēprēndit. Jūs jūrandum lītigātōrēs aut offerunt suum aut nōn recipiunt oblātum aut ab adversāriō exigunt aut recūsant cum ab ipsīs exigātur. Offerre suum sine illā condiciōne ut vel adversārius jūret ferē improbum est. Quī tamen id faciet aut vītā sē tuēbitur ut eum nōn sit crēdibile pējerātūrum aut ipsa vī religiōnis in quā plūs fideī cōnsequitur sī id ēgerit ut nōn cupidē ad hōc dēscendere sed nē hoc quidem recūsāre videātur aut sī causa patiētur modō lītis propter quam dēvōtūrus sē ipse nōn fuerit aut praeter alia causae īnstrūmenta adiciet ex abundantī hanc quoque cōnscientiae suae fīdūciam. Quī nōn recipiet condiciōnem et ā multīs contemnī jūris jūrandī metum dicet cum etiam philosophī quīdam sint repertī quī deōs agere cūram rērum hūmānārum negārent eum vērō quī nūllō dēferente jūrāre sit parātus et ipsum velle dē causā suā prōnūntiāre et quam id quod offert leve ac facile crēdat ostendere. At is quī dēfert aliōquī agere  modestē vidētur cum lītīs adversārium jūdicem faciat et eum cūjus cognitiō est onere līberat quī profectō aliēnō jūre jūrandō stārī quam suō māvult. Quō difficilior recūsātiō est nisi forte rēs est ea quam crēdibile sit notam ipsī nōn esse. Quae excūsātiō sī dēerit hoc ūnum relinquētur ut invidiam sibi quaerī ab adversāriō dicat atque id agī ut in causā in quā vincere nōn possit querī possit. Itaque hominem quidem malum occupātūrum hanc condiciōnem fuisse sē autem probāre mālle quae adfirmet quam dubium cuīquam relinquere an pējerārit. Sed nōbīs adulēscentibus seniōrēs in agendō factī praecipere solēbant nē umquam jūs jūrandum dēferrēmus sīcut neque optiō jūdicis adversāriō esset permittenda nec ex advocātīs partīs adversae jūdex ēligendus. Nam sī dīcere contrāria turpe advocātō vidērētur certē turpius habendum facere quod noceat. Maximus tamen patrōnīs circā testimōnia sūdor est. Ea dīcuntur aut per tabulās aut ā praesentibus. Simplicior contrā tabulās pugna nam et minus obstitisse vidētur pudor inter paucōs signātōrēs et prō diffīdentiā premitur absentia. Sī reprehēnsiōnem nōn capit ipsā persōnā īnfāmāre signātōrēs licet. Tacita praetereā quaedam cōgitātiō refrāgātur hīs omnibus quod nēmō per tabulās dat testimōnium nisi suā voluntāte quō ipsō nōn esse amīcum eī sē contrā quem dīcit fatētur. Neque tamen prōtinus cesserit ōrātor quō minus  et amīcus prō amīcō et inimīcus contrā inimīcum possit vērum sī integra sit eī fidēs dīcere. Sed lātē locus uterque tractātur. Cum praesentibus vērō ingēns dīmicātiō est ideōque velut duplicī contrā eōs prōque iīs aciē cōnflīgitur āctiōnum et interrogātiōnum. In āctiōnibus prīmum generāliter prō testibus atque in testīs dīcī solet. Est hīc commūnis locus cum pars altera nūllam firmiōrem probātiōnem esse contendit quam quae sit hominum scientia nīxa altera ad dētrahendam illīs fidem omnia per quae fierī soleant falsa testimōnia ēnumerat. Sequēns ratiō est cum speciāliter quidem sed tamen multōs pariter invādere patrōnī solent. Nam et gentium simul ūniversārum ēlevāta testimōnia ab ōrātōribus scīmus et tōta genera testimōniōrum ut dē audītiōnibus nōn enim ipsōs esse testēs sed injūrātōrum adferre vōcēs ut in causīs repetundārum quī sē reō numerāsse pecūniās jūrant lītigātōrum nōn testium habendōs locō. Interim adversus singulōs dērigitur āctiō quod īnsectātiōnis genus et permixtum dēfēnsiōnī legimus in ōrātiōnibus plūrimīs et sēparātim ēditum sīcut in Vatīnium testem. Tōtum igitur excutiāmus locum quandō ūniversam īnstitūtiōnem adgressī sumus. Sufficiēbant aliōquī librī duo ā Domitiō Āfrō in hanc rem compositī quem adulēscentulus senem coluī ut nōn lēcta mihi tantum ea sed plēraque ex ipsō sint cognita. Is vērissimē praecēpit prīmum esse in hāc parte officium ōrātōris ut tōtam causam familiāriter nōrit quod sine dubiō ad omnia pertinet quōmodo contingat explicābimus cum ad dēstinātum huic partī locum vēnerīmus. Ea rēs suggeret māteriam interrogātiōnī et velutī tēla ad manum subministrābit eadem docēbit ad quae jūdicis animus āctiōne sit praeparandus. Dēbet enim vel fierī vel dētrahī testibus fidēs  ōrātiōne perpetuā quia sīc quisque dictīs movētur ut est ad crēdendum vel nōn crēdendum ante fōrmātus. Et quoniam duo genera sunt testium aut voluntāriōrum aut eōrum quibus in jūdiciīs pūblicīs lēge dēnūntiārī solet quōrum alterō pars utrāque ūtitur alterum accūsātōribus tantum concessum est sēparēmus officium dantīs testēs et refellentīs. Quī voluntārium prōdūcit scīre quid is dictūrus sit potest ideōque faciliōrem vidētur in rogandō habēre ratiōnem. Sed haec quoque pars acūmen ac vigilantiam poscit prōvidendumque nē timidus nē incōnstāns nē inprūdēns testis sit turbantur enim et ā patrōnīs dīversae partīs indūcuntur in laqueōs et plūs dēprēnsī nocent quam firmī et interritī prōfuissent. Multum igitur domī ante versandī variīs percontātiōnibus quālēs habērī ab adversāriō possunt explōrandī sunt. Sīc fit ut aut cōnstent sibi aut sī quid titubāverint oportūna rūrsus ējus ā quō prōductī sunt interrogātiōne velut in gradum repōnantur. In iīs quoque adhūc quī cōnstiterint sibi vītandae īnsidiae nam frequenter subicī ab adversāriō solent et omnia prōfutūra pollicitī dīversa respondent et auctōritātem habent nōn arguentium illa sed cōnfitentium. Explōrandum igitur quās causās laedendī adversārium adferant nec id sat est inimīcōs fuisse sed an dēsierint an per hōc ipsum reconciliārī velint nē corruptī sint nē paenitentia prōpositum mūtāverint. Quod cum in iīs quoque quī ea quae dicturī videntur rē vēra sciunt necessārium est praecavēre tum multō magis in iīs quī sē dictūrōs quae falsa sunt pollicentur. Nam et frequentior eōrum paenitentia est et prōmissum suspectius et sī persevērārint reprēnsiō facilior.  Eōrum vērō quibus dēnūntiātur pars testium est quae reum laedere velit pars quae nōlit idque interim scit accūsātor interim nescit. Fingāmus in praesentiā scīre in utrōque tamen genere summīs artibus interrogantīs opus est. Nam sī habet testem cupidum laedendī cavēre dēbet hoc ipsum nē cupiditās ējus appāreat nec statim dē eō quod in jūdicium vēnit rogāre sed aliquō circumitū ad id pervenīre ut illī quod maximē dīcere volvit videātur expressum nec nimium īnstāre interrogātiōnī nē omnia respondendō testis fidem suam minuat sed in tantum ēvocāre eum quantum sūmere ex ūnō satis sit. At in eō quī vērum invītus dictūrus est prīma fēlīcitās interrogantis extorquēre quod is nōluerit. Hoc nōn aliō modō fierī potest quam longius interrogātiōne repetītā. Respondēbit enim quae nocēre causae nōn arbitrābitur ex plūribus deinde quae cōnfessus erit eō perdūcētur ut quod dīcere nōn vult negāre nōn possit. Nam ut in ōrātiōne sparsa plērumque colligimus argūmenta quae per sē nihil reum adgravāre videantur congregātiōne deinde eōrum factum convincimus ita hūjus modī testis multa dē ante āctīs multa dē īnsecūtīs locō tempore persona cēterīs est interrogandus ut in aliquod respōnsum incīdat post quod illī vel fatērī quae volumus necesse sit vel iīs quae jam dīxerit repugnāre. Id sī nōn contingit relicum erit ut eum nōlle dīcere manifēstum sit prōtrahendusque ut in aliquō quod vel extrā causam sit dēprehendātur tenendus etiam diūtius ut omnia ac plūra quam rēs dēsīderat prō reō dīcendō suspectus jūdicī fīat quō nōn minus nocēbit quam sī vēra in reum dīxisset. At sī quod secundō locō dīximus nesciet āctor quid prōpositī testis attulerit paulātim et ut dīcitur  pedetentim interrogandō experiētur animum ējus et ad id respōnsum quod ēliciendum erit per gradūs dūcet. Sed quia nōnnumquam sunt hae quoque testium artēs ut prīmō ad voluntātem respondeant quō mājōre fide dīversa posteā dīcant est āctōris suspectum testem dum prōdest dīmittere. Patrōnōrum in parte expedītior in parte difficilior interrogātiō est. Difficilior hoc quod rārō umquam possunt ante jūdicium scīre quid testis dictūrus sit expedītior quod cum interrogandus est sciunt quid dīxerit. Itaque quod in eō incertum est cūrā et inquīsītiōne opus est quis reum premat quās et quibus ex causīs inimīcitiās habeat eaque in ōrātiōne praedīcenda atque āmōlienda sunt sīve odiō cōnflātōs testēs sīve invidia sīve grātia sīve pecūniā vidērī volumus. Et sī dēficiētur numerō pars dīversa paucitātem sī abundābit cōnspīrātiōnem sī humilēs prōdūcet vīlitātem sī potentēs grātiam oportēbit incessere. Plūs tamen prōderit causās propter quās reum laedant expōnere quae sunt variae et prō condiciōne cūjusque lītis aut lītigātōris. Nam contrā illa quae suprā dīximus similī ratiōne respondērī locīs commūnibus solet quia et in paucīs atque humilibus accūsātor simplicitāte glōriārī potest quod nēminem praeter eōs quī possint scīre quaesierit et multōs atque honestōs commendāre aliquantō est facilius. Vērum interim et singulōs ut exōrnāre ita dēstruere contingit aut recitātīs in āctiōne testimōniīs aut testibus nōminātīs quod iīs temporibus quibus testis nōn post fīnītās āctiōnēs rogābātur facilius et frequentius fuit. Quid autem in quemque testium dīcendum sit sūmī nisi ex ipsōrum persōnīs nōn potest.  Reliquae interrogandī sunt partēs quā in rē prīmum est nōsse testem. Nam timidus terrērī stultus dēcipī īrācundus concitārī ambitiōsus īnflārī longus prōtrahī potest prūdēns vērō et cōnstāns vel tamquam inimīcus et pervicāx dīmittendus statim vel nōn interrogātiōne sed brevī interlocūtiōne patrōnī refūtandus est aut aliquō sī continget urbānē dictō refrīgerandus aut sī quid in ējus vītam dīcī poterit īnfāmia crīminum dēstruendus. Probōs quōsdam et verēcundōs nōn asperē incessere prōfuit nam saepe quī adversus īnsectantem pugnāssent modestiā mītigantur. Omnis autem interrogātiō aut in causā est aut extrā causam. In causā sīcut accūsātōrī praecēpimus patrōnus quoque altius et unde nihil suspectī sit repetītā percontātiōne priōra sequentibus adplicandō saepe eō perdūcit hominēs ut invītīs quod prōsit extorqueat. Ējus reī sine dubiō neque disciplīna ūlla in scholīs neque exercitātiō trāditur et nātūrālī magis acūmine aut ūsū contingit haec virtūs. Sī quod tamen exemplum ad imitātiōnem dēmōnstrandum sit sōlum est quod ex dialogīs Sōcraticōrum maximēque Platōnis dūcī potest in quibus adeō scītae sunt interrogātiōnēs ut cum plērīsque bene respondeātur rēs tamen ad id quod volunt efficere perveniat. Illud fortūna interim praestat ut aliquid quod inter sē parum cōnsentiat ā teste dīcātur interim quod saepius ēvenit ut testis testī dīversa dicat. Acūta autem interrogātiō ad hōc quod cāsū fierī solet etiam ratiōne perdūcet. Extrā causam quoque multa quae prōsint rogārī solent dē vītā testium aliōrum dē suā quisque sī turpitūdō sī humilitās sī amīcitia accūsātōris sī inimīcitiae cum reō in quibus aut dīcant aliquid quod prōsit aut in mendāciō vel cupiditāte  laedendī dēprēndantur. Sed in prīmīs interrogātiō cum dēbet esse circumspecta quia multa contrā patrōnōs venustē testēs saepe respondent eīque praecipuē reī vulgō favētur tum verbīs quam maximē ex mediō sūmptīs ut quī rogātur is autem saepius est imperītus intellegat aut nē intellegere sē neget quod interrogantis nōn leve frīgus est. Illae vērō pessimae artēs testem subōrnātum in subsellia adversāriī mittere ut inde excitātus plūs noceat vel dīcendō contrā reum cum quō sēderit vel cum adjūvisse testimōniō vidēbitur faciendō ex industria multa inmodestē atque intemperanter per quae nōn ā sē tantum dictīs dētrahat fidem sed cēterīs quoque quī prōfuerant auferat ūtilitātem quōrum mentiōnem habuī nōn ut fierent sed ut vītārentur. Saepe inter sē collīdī solent inde testātiō hinc testēs. Locus utrimque haec enim sē pars jūre jūrandō illa cōnsēnsū signantium tuētur. Saepe inter testēs et argūmenta quaesītum est. Inde scientiam in testibus et religiōnem ingenia esse in argūmentīs dīcitur hinc testem grātiā metū pecūniā īrā odiō amīcitiā ambitū fierī argūmenta ex nātūrā dūcī in hīs jūdicem sibi in illīs aliī crēdere. Commūnia haec plūribus causīs multumque jactāta sunt semper tamen jactābuntur. Aliquandō utrimque sunt testēs et quaestiō sequitur ex ipsīs utrī meliōrēs virī ex causīs utrī magis crēdibilia dīxerint ex lītigātōribus utrī grātia magis valuerint. Hīs adicere sī quī volet ea quae dīvīna testimōnia vocant ex respōnsīs ōrāculīs ōminibus duplicem sciat esse eōrum tractātum generālem alterum in quō inter Stōicōs et  Epicūrī sectam secūtōs pugnā perpetuā est regāturne prōvidentiā mundus speciālem alterum circā partīs dīvīnātiōnum ut quaeque in quaestiōnem cadet. Aliter enim ōrāculōrum aliter haruspicum augurum conjectōrum mathēmaticōrum fidēs cōnfirmārī aut refellī potest cum sit rērum ipsārum ratiō dīversa. Circā ējus modī quoque īnstrūmenta firmanda vel dēstruenda multum habet operis ōrātiō sī quae sunt vōcēs per vīnum somnum dēmentiam ēmissae vel exceptā paruolōrum indicia quōs pars altera nihil fingere alterā nihil jūdicāre dictūra est. Nec tantum praestārī hoc genus potenter sed etiam ubi nōn est dēsīderārī solet Pecūniam dedistī quis numerāvit ubi unde Venēnum arguis ubi ēmī ā quō quantī per quem dedī quō cōnsciō Quae ferē omnia prō Cluentiō Cicerō in crīmine venēficiī excutit. Haec dē inartificiālibus quam brevissimē potuī. Pars altera probātiōnum quae est tōta in arte cōnstatque rēbus ad faciendam fidem adpositīs plērumque aut omnīnō neglegitur aut levissimē attingitur ab iīs quī argūmenta velut horrida et cōnfragōsa vītantēs amoeniōribus locīs dēsident neque aliter quam iī quī trāduntur ā poētīs gustū cūjusdam apud Lōtophagōs grāminis et Sirēnum cantū dēlēnītī voluptātem salūtī praetulisse dum laudis falsam imāginem persecuntur ipsa propter quam dīcitur victōriā cēdunt. Atquī cētera quae continuō magis ōrātiōnis tractū dēcurrunt in auxilium atque ōrnāmentum argūmentōrum comparantur nervīsque illīs quibus causa continētur  adiciunt inductī super corporis speciem ut sī forte quid factum īra vel metū vel cupiditāte dīcātur lātius quae cūjusque adfectūs nātūra sit prōsequāmur. Īsdem laudāmus incūsāmus augēmus minuimus dēscrībimus dēterrēmus querimur cōnsōlāmur hortāmur. Sed hōrum esse opera in rēbus aut certīs aut dē quibus tamquam certīs loquimur potest. Nec abnuerim esse aliquid in dēlectātiōne multum vērō in commovendīs adfectibus sed haec ipsa plūs valent cum sē didicisse jūdex putat quod cōnsequī nisi argūmentātiōne aliaque omnī fide rērum nōn possumus. Quōrum priusquam partior speciēs indicandum est esse quaedam in omnī probātiōnum genere commūnia. Nam neque ūlla quaestiō est quae nōn sit aut in rē aut in persōnā neque esse argūmentōrum locī possunt nisi in iīs quae rēbus aut persōnīs accidunt eaque aut per sē īnspicī solent aut ad aliud referrī neque ūlla cōnfirmātiō nisi aut ex cōnsequentibus aut ex pugnantibus et haec necesse est aut ex praeteritō tempore aut ex conjūnctō aut ex īnsequentī petere nec ūlla rēs probārī nisi ex alia potest eaque sit oportet aut mājor aut pār aut minor. Argūmenta vērō reperiuntur aut in quaestiōnibus quae etiam sēparātae ā complexū rērum persōnārumque spectārī per sē possint aut in ipsā causā cum invenītur aliquid in eā nōn ex commūnī ratiōne ductum sed ējus jūdiciī dē quō cognōscitur proprium. Probātiōnum praetereā omnium aliae sunt necessāriae aliae crēdibilēs aliae nōn repugnantēs. Et adhūc omnium probātiōnum quadruplex ratiō est ut vel quia est aliquid aliud nōn sit ut diēs est nox nōn est vel quia est aliquid et aliud sit sōl est  super terram diēs est vel quia aliquid nōn est aliud sit nōn est nox diēs est vel quia aliquid nōn est nec aliud sit nōn est ratiōnālis nec homō est. Hīs in ūniversum praedictīs partēs subiciam. Omnis igitur probātiō artificiālis cōnstat aut signīs aut argūmentīs aut exemplīs. Nec ignōrō plērīsque vidērī signa partem argūmentōrum. Quae mihi sēparandī ratiō haec fuit prīma quod sunt paene ex illīs inartificiālibus cruenta enim vestis et clāmor et līvor et tālia sunt īnstrūmenta quālia tabulae rūmōrēs testēs nec inveniuntur ab ōrātōre sed ad eum cum ipsā causā dēferuntur alterā quod signa sīve indubitāta sunt nōn sunt argūmenta quia ubi illa sunt quaestiō nōn est argūmentō autem nisi in rē contrōversā locus esse nōn potest sīve dubia nōn sunt argūmenta sed ipsa argūmentīs egent. Dīviduntur autem in hās prīmās duās speciēs quod eōrum alia sunt ut dīxī quae necessāria sunt alia quae nōn necessāria. Priōra illa sunt quae aliter habēre sē nōn possunt quae Graecī tecmeria vocant. Quae sunt alyta semiā quae mihi vix pertinēre ad praecepta artis videntur nam ubi est signum īnsolūbile ibi nē līs quidem est. Id autem accidit cum quid aut necesse est fierī factumve esse aut omnīnō nōn potest fierī vel esse factum quō in causīs positō nōn est līs nisi factī. Hoc genus per omnia tempora perpendī solet nam et coīsse eam cum virō quae peperit quod est praeteritī et flūctūs esse cum magna vīs ventī in mare incubuit quod conjūnctī et eum morī cūjus cor est vulnerātum quod futūrī  necesse est. Nec fierī potest ut ibi messis sit ubi satum nōn est ut quis Rōmae sit cum est Athēnīs ut sit ferrō vulnerātus quī sine cicātrīce est. Sed quaedam et retrōrsum idem valent ut vīvere hominem quī spīrat et spīrāre quī vīvit quaedam in contrārium nōn recurrunt nec enim quia movētur quī ingreditur etiam ingreditur quī movētur. Quārē potest et coīsse cum virō quae nōn peperit et nōn esse ventus in marī cum est flūctūs neque utique cor ējus vulnerātum esse quī perit. Ac similiter satum fuisse potest ubi nōn fuit messis nec fuisse Rōmae quī nōn fuit Athēnīs nec fuisse ferrō vulnerātus quī habet cicātrīcem. Alia sunt signa nōn necessāria quae EIKŌTA Graecī vocant quae etiam sī ad tollendam dubitātiōnem sōla nōn sufficiunt tamen adjūta cēterīs plūrimum valent. Signum vocātur ut dīxī SHMEION quamquam id quīdam indicium quīdam vestīgium nōmināvērunt per quod alia rēs intellegitur ut per sanguinem caedēs. At sanguis vel ex hostiā respersisse vestem potest vel ē nāribus prōflūxisse nōn utique quī vestem cruentam habuerit homicīdium fēcerit. Sed ut per sē nōn sufficit ita cēterīs adjūnctum testimōniī locō dūcitur sī inimīcus sī minātus ante sī eōdem in locō fuit quibus signum cum accessit efficit ut quae suspecta erant certa videantur. Aliōquī sunt quaedam signa utrīque partī commūnia ut līvōrēs tumōrēs nam vidērī possunt et venēficiī et crūditātis et vulnus in pectore suā manū et aliēna perisse dīcentibus in aequō est. Haec proinde firma habentur atque extrīnsecus adjuvantur.  Eōrum autem quae signa sunt quidem sed nōn necessāria genus Hermagorās putat nōn esse virginem Atalantēn quia cum juvenibus per silvās vagētur. Quod sī recēperīmus vereor nē omnia quae ex factō dūcuntur signa faciāmus. Eadem tamen ratiōne quā signa tractantur. Nec mihi videntur Ariopagitae cum damnāverint puerum coturnīcum oculōs ēruentem aliud jūdicāsse quam id signum esse perniciōsissimae mentis multīsque mālō futūrae sī adolēvisset. Vndē Spurī Maelī Mārcīque Mānlī populāritās signum adfectātī rēgnī est exīstimātum. Sed vereor nē longē nimium nōs dūcat haec via. Nam sī est signum adulterae lavārī cum virīs erit et convīvere cum adulēscentibus deinde etiam familiāriter alicūjus amīcitia utī fortasse corpus vulsum frāctum incessum vestem muliebrem dīxerit mollis et parum virī signa sī cui cum signum id propriē sit quod ex eō dē quō quaeritur nātum sub oculōs venit ut sanguis ē caede ita illa ex inpudīcitiā fluere videantur. Ea quoque quae quia plērumque observāta sunt vulgō signa crēduntur ut prognōstica ventō rubet aurea Phoebē et cornīx plēna pluviam vocat improbā vōce sī causās ex quālitāte caelī trahunt sānē ita appellentur. Nam sī ventō rubet lūna signum ventī est rubor et sī ut īdem poēta colligit dēnsātus et laxātus āēr facit ut sit inde ille āvium concentūs īdem sentiēmus. Sunt autem signa etiam parva magnōrum ut vel haec ipsa cornīx nam mājōra minōrum esse nēmō mīrātur. Nunc dē argūmentīs hoc enim nōmine complectimur omnia quae Graecī enthȳmēmata epichīrēmata apodīxis  vocant quamquam apud illōs est aliquā hōrum nōminum differentia etiam sī vīs eōdem ferē tendit. Nam enthȳmēma quod nōs commentum sānē aut commentātiōnem interpretēmur quia aliter nōn possumus Graecō melius ūsūrī ūnum intellēctum habet quō omnia mente conceptā significat sed nunc nōn dē eō loquimur alterum quō sententiam cum ratiōne tertium quō certam quandam argūmentī conclūsiōnem vel ex cōnsequentibus vel ex repugnantibus quamquam dē hōc parum convenit. Sunt enim quī illud prius epichīrēma dīcant plūrēsque inveniās in eā opīniōne ut id dēmum quod pugna cōnstat enthȳmēma accipī velint et ideō illud Cornificius contrārium appellat. Hunc aliī rhētoricum syllogismum aliī inperfectum syllogismum vocāvērunt quia nec distīnctīs nec totidem partibus conclūderētur quod sānē nōn utique ab ōrātōre dēsīderātur. Epichīrēma Valgius adgressiōnem vocat vērius autem jūdicō nōn nostram administrātiōnem sed ipsam rem quam adgredimur id est argūmentum quō aliquid probātūrī sumus etiam sī nōndum verbīs explānātum jam tamen mente conceptum epichīrēma dīcī. Aliīs vidētur nōn dēstināta vel inchoāta sed perfecta probātiō hoc nōmen accipere ultimā speciē ideōque propriā ējus appellātiōne et maximē in ūsū posita significātur certa quaedam sententiae comprēnsiō quae ex tribus minimē partibus cōnstat. Quīdam epichīrēma ratiōnem appellārunt Cicerō melius ratiōcinātiōnem quamquam et ille  nōmen hōc dūxisse magis ā syllogismō vidētur nam et statum syllogisticum ratiōcinātīvum appellat et exemplīs ūtitur philosophōrum. Et quoniam est quaedam inter syllogismum et epichīrēma vīcīnitās potest vidērī hōc nōmine rēctē abūsus. APODEICIS est ēvidēns probātiō ideōque apud geōmetrās GRAMMIKAĪ APODEICĒĪS dīcuntur. Hanc et ab epichīrēmate Caecilius putat differre sōlō genere conclūsiōnis et esse apodīxīn inperfectum epichīrēma eadem causā quā dīximus enthȳmēma ā syllogismō distāre nam et enthȳmēma syllogismī pars est. Quīdam inesse epichīrēmatī apodīxīn putant et esse partem ējus cōnfirmantem. Vtrumque autem quamquam dīversī auctōrēs eōdem modo fīniunt ut sit ratiō per ea quae certa sunt fidem dubiīs adferēns quae nātūrā est omnium argūmentōrum neque enim certa incertīs dēclārantur. Haec omnia generāliter pistis appellant quod etiam sī propriā interpretātiōne dīcere fidem possumus apertius tamen probātiōnem interpretābimur. Sed argūmentum quoque plūra significat. Nam et fābulae ad āctum scaenārum compositae argūmenta dīcuntur et cum ōrātiōnum Cicerōnis velut thema ipse expōnit Pediānus inquit argūmentum tāle est et ipse Cicerō ad Brūtum ita scrībit veritus fortasse nē nōs in Catōnem nostrum trānsferrēmus illim  aliquid etsī argūmentum simile nōn erat. Quō appāret omnem ad scrībendum dēstinātam māteriam ita appellārī. Nec mīrum cum id inter opificēs quoque sit vulgātum unde Vergilī argūmentum ingēns vulgōque paulō numerōsius opus dīcitur argūmentōsum. Sed nunc dē eō dīcendum argūmentō est quod ad  probātiōnem indicium fidem adgressiōnem ējusdem reī nōmina facit parum distīnctē ut arbitror. Nam probātiō et fidēs efficitur nōn tantum per haec quae sunt ratiōnis sed etiam per inartificiālia. Signum autem quod ille indicium vocat ab argūmentīs jam sēparāvī. Ergō cum sit argūmentum ratiō probātiōnem praestāns quā colligitur aliud per aliud et quae quod est dubium per id quod dubium nōn est cōnfirmat necesse est esse aliquid in causā quod probātiōne nōn egeat. Aliōquī nihil erit quō probēmus nisi fuerit quod aut sit vērum aut videātur ex quō dubiīs fidēs fīat. Prō certīs autem habēmus prīmum quae sēnsibus percipiuntur ut quae vidēmus audīmus quālia sunt signa deinde ea in quae commūnī opīniōne cōnsēnsum est deōs esse praestandam pietātem parentibus praetereā quae lēgibus cautā sunt quae persuāsiōne etiam sī nōn omnium hominum ējus tamen cīvitātis aut gentis in quā rēs agitur in mōrēs recepta sunt ut plēraque in jūre nōn lēgibus sed mōribus cōnstant sī quid inter utramque partem convenit sī quid probātum est dēnique cuicumque adversārius nōn contrādīcit. Sīc enim fīet argūmentum cum prōvidentiā mundus regātur administranda rēs pūblica est sequitur  ut administranda rēs pūblica sit sī liquēbit mundum prōvidentiā rēgī. Dēbet etiam nōta esse rēctē argūmenta tractātūrō vīs et nātūra omnium rērum et quid quaeque eārum plērumque efficiat hinc enim sunt quae icōta dīcuntur. Crēdibilium autem genera sunt tria ūnum firmissimum quia ferē accidit ut līberōs ā parentibus amārī alterum velut prōpēnsius eum quī rēctē valeat in crāstinum perventūrum tertium tantum nōn repugnāns in domō fūrtum factum ab eō quī domī fuit. Ideōque Aristotelēs in secundō dē arte rhētoricā librō dīligentissimē est execūtus quid cuique reī et quid cuique hominī solēret accidere et quās rēs quōsque hominēs quibus rēbus aut hominibus vel conciliāsset vel aliēnāsset ipsā nātūrā ut dīvitiās quid sequātur aut ambitum aut superstitiōnem quid bonī probent quid malī petant quid mīlitēs quid rūsticī quō quaeque modo rēs vītārī vel adpetī soleat. Vērum hoc exequī mittō nōn enim longum tantum sed etiam inpossibile ac potius īnfīnītum est praetereā positum in commūnī omnium intellēctū. Sī quis tamen dēsīderāverit ā quō peteret ostendī. Omnia autem crēdibilia in quibus pars maxima cōnsistit argūmentātiōnis ex hūjus modī fontibus fluunt an crēdibile sit ā fīliō patrem occīsum incestum cum fīliā commissum et contrā venēficium in novercā adulterium in luxuriōsō illa quoque an scelus palam factum an falsum propter exiguam summam quia suōs quidque hōrum velut mōrēs habet plērumque tamen nōn semper aliōquī iudubitāta essent nōn argūmenta. Excutiāmus nunc argūmentōrum locōs quamquam quibusdam hī quoque dē quibus suprā dīxī videntur. Locōs  appellō nōn ut vulgō nunc intelleguntur in luxuriem et adulterium et similia sed sēdēs argūmentōrum in quibus latent ex quibus sunt petenda. Nam ut in terrā nōn omnī generantur omnia nec avem aut feram reperiās ubi quaeque nāscī aut morārī soleat ignārus et piscium quoque genera alia plānīs gaudent alia saxōsīs regiōnibus etiam lītoribusque discrēta sunt nec helopem nostrō marī aut scarum dūcās ita nōn omne argūmentum undique venit ideōque nōn passim quaerendum est. Multus aliōquī error est exhaustō labōre quod nōn ratiōne scrūtābimur nōn poterimus invenīre nisi cāsū. At sī scierīmus ubi quodque nāscātur cum ad locum ventum erit facile quod in eō est pervidēbimus. In prīmīs igitur argūmenta saepe ā persōnā dūcenda sunt cum sit ut dīxī dīvīsiō ut omnia in haec duo partiāmur rēs atque persōnās ut causā tempus locus occāsiō īnstrūmentum modus et cētera rērum sint accidentia. Personīs autem nōn quidquid accidit exequendum mihi est ut plērīque fēcērunt sed unde argūmenta sūmī possunt. Ea porrō sunt genus nam similēs parentibus ac mājōribus suīs plērumque crēduntur et nōnnumquam ad honestē turpiterque vīvendum inde causae fluunt nātiō nam et gentibus propriī mōrēs sunt nec īdem in barbarō Rōmānō Graecō probābile est patria quia similiter etiam cīvitātium lēgēs īnstitūta opīniōnēs habent differentiam sexus ut latrōcinium facilius in virō venēficium in fēminā crēdās aetās quia aliud aliīs annīs magis convenit ēducātiō et disciplīna quoniam refert ā quibus et quō quisque modo sit īnstitūtus habitus corporis dūcitur enim frequenter in argūmentum speciēs libīdinis rōbur petulantiae hīs contrāria in dīversum fortūna neque  enim īdem crēdibile est in dīvite ac paupere propinquīs amīcīs clientibus abundante et hīs omnibus dēstitūtō condiciōnis etiam distantia est nam clārus an obscūrus magistrātus an prīvātus pater an fīlius cīvis an peregrīnus līber an servus marītus an caelebs parēns līberōrum an orbus sit plūrimum distat animī nātūra etenim avāritia īrācundia misericordiā crūdēlitās sevēritās aliaque hīs similia adferunt fidem frequenter aut dētrahunt sīcut vīctus luxuriōsus an frūgī an sordidus quaeritur studia quoque nam rūsticus forēnsis negōtiātor mīles nāvigātor medicus aliud atque aliud efficiunt. Intuendum etiam quid adfectet quisque locuplēs vidērī an disertus jūstus an potēns. Spectantur ante ācta dictaque ex praeteritīs enim aestimārī solent praesentia. Hīs adiciunt quīdam commōtiōnem hanc accipī volunt temporārium animī mōtum sīcut īram pavōrem. Cōnsilia autem et praeteritī et praesentis et futūrī temporis quae mihi etiam sī persōnīs accidunt referenda tamen ad illam partem argūmentōrum videntur quam ex causīs dūcimus sīcut habitus quīdam animī quō tractātur amīcus an inimīcus. Pōnunt in persōnā et nōmen quod quidem accidere eī necesse est sed in argūmentum rārō cadit nisi cum aut ex causā datum est ut Sapiēns Magnus Pius aut et ipsum alicūjus cōgitātiōnis attulit causam ut Lentulō conjūrātiōnis quod librīs Sibyllīnīs haruspicumque respōnsīs dominātiō darī tribus Cornēliīs dīcēbātur sēque eum tertium esse  crēdēbat post Sullam Cinnamque quia et ipse Cornēlius erat. Nam et illud apud Eurīpiden frīgidum sānē quod nōmen Polynīcis ut argūmentum mōrum frāter incessit. Jocōrum tamen ex eō frequēns māteria qua Cicerō in Verrem nōn semel ūsus est. Haec ferē circā persōnās sunt aut hīs similia neque enim complectī omnia vel hāc in parte vel in cēterīs possumus contentī ratiōnem plūra quaesītūrīs ostendere. Nunc ad rēs trānseō in quibus maximē sunt persōnīs jūncta quae agimus ideōque prīma tractanda. In omnibus porrō quae fīunt quaeritur aut quārē aut ubi aut quandō aut quō modo aut per quae facta sunt. Dūcuntur igitur argūmenta ex causīs factōrum vel futūrōrum quārum māteriam quam quīdam ULHN aliī DUNAMIN nōmināvērunt in duo genera sed quaternās utriusque dīvidunt speciēs. Nam ferē versātur ratiō faciendī circā bonōrum adeptiōnem incrēmentum cōnservātiōnem ūsum aut malōrum ēvītātiōnem līberātiōnem inminūtiōnem tolerantiam quae et in dēlīberandō plūrimum valent. Sed hās causās habent rēcta prāva contrā ex falsīs opīniōnibus veniunt. Nam est hīs initium ex iīs quae crēdunt bona aut mala inde errōrēs existunt et pessimī adfectūs in quibus sunt īra odium invidia cupiditās spēs ambitūs audācia metus cētera generis ējusdem. Accēdunt aliquandō fortuita ēbrietās ignōrantiā quae interim ad veniam valent interim ad probātiōnem crīminis ut sī quis dum aliī īnsidiātur alium dīcitur interēmissē. Causae porrō nōn ad convincendum modo quod obicitur sed ad dēfendendum quoque excutī solent cum quis sē rēctē fēcisse id est honesta causa  contendit quā dē rē lātius in tertiō librō dictum est. Fīnītiōnis quoque quaestiōnēs ex causīs interim pendent an tyrannicīda quī tyrannum ā quō dēprēnsus in adulteriō fuerat occīdit an sacrilegus quī ut hostēs urbe expelleret arma templō adfixa dētrāxit. Dūcuntur argūmenta et ex locō. Spectātur enim ad fidem probātiōnis montānus an plānus maritimus an mediterrāneus cōnsitus an incultus frequēns an dēsertus propincus an remōtus oportunus cōnsiliīs an adversus quam partem vidēmus vehementissimē prō Milōne tractāsse Cicerōnem. Et haec quidem ac similia ad conjectūram frequentius pertinent sed interim ad jūs quoque prīvātus an pūblicus sacer an profānus noster an aliēnus ut in persōnā magistrātus pater peregrīnus. Hinc enim quaestiōnēs oriuntur Prīvātam pecūniam sustulistī vērum quia dē templō nōn fūrtum sed sacrilegium est. Occīdistī adulterōs quod lēx permittit sed quia in lupānārī caedēs est. Injūriam fēcistī sed quia magistrātuī mājestātis āctiō est. Vel contrā licuit quia pater eram quia magistrātūs. Sed circā factī contrōversiam argūmenta praestant circā jūris lītēs māteriam quaestiōnum. Ad quālitātem quoque frequenter pertinet locus neque enim ubīque īdem aut licet aut decōrum est quīn etiam in quā quidque cīvitāte quaerātur interest mōribus enim et lēgibus distant. Ad commendātiōnem quoque et invidiam valet nam et Ājāx apud Ovidium ante ratēs inquit agimus causam et mēcum cōnfertur Vlixēs et Milōnī inter cētera objectum est quod Clōdius in monumentīs ab eō mājōrum suōrum esset occīsus. Ad suādendī mōmenta īdem valet sīcut tempus cūjus tractātum subjungam. Ējus autem ut aliō locō jam dīxī duplex  significātiō est generāliter enim et speciāliter accipitur. Prius illud est nunc ōlim sub Alexandrō cum apud Īlium pugnātum est dēnique praeteritum īnstāns futūrum. Hoc sequēns habet et cōnstitūtā discrīmina aestāte hieme noctū interdiū et fortuita in pestilentiā in bellō in convīviō. Latīnōrum quīdam satis significārī putāvērunt sī illud generāle tempus hoc speciāle tempora vocārent. Quōrum utrōrumque ratiō et in cōnsiliīs quidem et in illō dēmōnstrātīvō genere versātur sed in jūdiciīs frequentissima est. Nam et jūris quaestiōnēs facit et quālitātem distinguit et ad conjectūram plūrimum cōnfert ut cum interim probātiōnēs inexpugnābilēs adferat quālēs sunt sī dīcātur ut suprā posuī signātor quī ante diem tabulārum dēcessit aut commīsisse aliquid vel cum īnfāns esset vel cum omnīnō nātus nōn esset praeter id quod omnia facile argūmenta aut ex iīs quae ante rem facta sunt aut ex conjūnctīs reī aut īnsequentibus dūcuntur. Ex antecēdentibus mortem minātus es noctū existī proficīscentem antecessistī. Causae quoque factōrum praeteritī sunt temporis. Secundum tempus subtīlius quīdam quam necesse erat dīvīsērunt ut esset jūnctī sonūs audītus est adhaerentis clāmor sublātus est. Īnsequentīs sunt illa latuistī profūgistī līvōrēs et tumōrēs appāruērunt. Īsdem temporum gradibus dēfēnsor ūtētur ad dētrahendam eī quod obicitur fidem. In hīs omnīs factōrum dictōrumque ratiō versātur sed dupliciter. Nam fīunt quaedam quia aliud posteā futūrum est quaedam quia aliud anteā factum est ut cum obicitur reō lēnōciniī speciōsae marītō quod adulteriī damnātam quandam ēmerit aut  parricīdiī reō luxuriōsō quod dīxerit patrī nōn amplius mē objūrgābis. Nam et ille nōn quia emit lēnō est sed quia lēnō erat emit nec hic quia sīc erat locūtus occīdit sed quia erat occīsūrus sīc locūtus est. Cāsus autem quī et ipse praestat argūmentīs locum sine dubiō est ex īnsequentibus sed quādam proprietāte distinguitur ut sī dicam melior dux Scīpiō quam Hannibal vīcit Hannibalem bonus gubernātor numquam fēcit naufragium bonus agricola magnōs sustulit frūctūs. Et contrā sūmptuōsus fuit patrimōnium exhausit turpiter vīxit vel omnibus invīsus est. Intuendae sunt praecipuēque in conjectūrīs et facultātēs crēdibilius est enim occīsōs ā plūribus pauciōrēs ā firmiōribus inbēcilliōrēs ā vigilantibus dormientīs ā praeparātis inopīnātōs quōrum contrāria in dīversum valent. Haec et in dēlīberandō intuēmur et in jūdiciīs ad duās rēs solēmus referre an voluerit quis an potuerit nam et voluntātem spēs facit. Hinc illa apud Cicerōnem conjectūrā īnsidiātus est Clōdius Milōnī nōn Milō Clōdiō ille cum servīs rōbustīs hic cum mulierum comitātū ille equīs hic in raedā ille expedītus hic paenulā inretitus. Facultātī autem licet īnstrūmentum conjungere sunt enim in parte facultātis et cōpiae. Sed ex īnstrūmentō aliquandō etiam signa nāscuntur ut spīculum in corpore inventum. Hīs adicitur modus quem TROPŌN dīcunt quō quaeritur quem ad modum quid sit factum. Idque tum ad quālitātem scrīptumque pertinet ut sī negēmus adulterum venēnō licuisse occīdere tum ad conjectūrās quoque ut sī dicam bonā mente factum ideō palam mala ideō ex īnsidiīs nocte in sōlitūdine.  In rēbus autem omnibus dē quārum vī ac nātūrā quaeritur quāsque etiam citrā complexum persōnārum cēterōrumque ex quibus fit causa per sē intuērī possumus tria sine dubiō rūrsus spectanda sunt an sit quid sit quāle sit. Sed quia sunt quīdam locī argūmentōrum omnibus commūnēs dīvidī haec tria genera nōn possunt ideōque locīs potius ut in quōsque incurrent subicienda sunt. Dūcuntur ergō argūmenta ex fīnītiōne seu fīne nam utrōque modō trāditur. Ējus duplex ratiō est aut enim praecēdente fīnītiōne quaeritur sitne hoc virtūs aut simpliciter quid sit virtūs. Id aut ūniversum verbīs complectimur ut rhētoricē est bene dīcendī scientiā aut per partēs ut rhētoricē est inveniendī rēctē et dispōnendī et ēloquendī cum firmā memoriā et cum dignitāte āctiōnis scientiā. Praetereā fīnīmus aut vī sīcut superiōra aut ETUMOLOGIA ut sī assiduum ab aere dandō et locuplētem ā locōrum pecūniōsum ā pecorum cōpia. Fīnītiōnī subjecta maximē videntur genus speciēs differēns proprium ex iīs omnibus argūmenta dūcuntur. Genus ad probandam speciem minimum valet plūrimum ad refellendam. Itaque nōn quia est arbor platanus est at quod nōn est arbor utique platanus nōn est nec quod virtūs est utique jūstitia est at quod nōn est virtūs utique nōn potest esse jūstitiā. Itaque ā genere perveniendum  est ad ultimam speciem ut homō est animal nōn est satis id enim genus est mortaleetiam sī est speciēs cum aliīs tamen commūnis fīnītiō rationalenihil supererit ad dēmōnstrandum quod vēlīs. Contrā speciēs firmam probātiōnem habet generis īnfirmam refūtātiōnem. Nam quod jūstitia est utique virtūs est quod nōn est jūstitiā potest esse virtūs sī est fortitūdō cōnstantia continentiā. Numquam itaque tollētur ā speciē genus nisi ut omnēs speciēs quae sunt generī subjectae removeantur hōc modo quod neque inmortāle est neque mortāle animal nōn est. Hīs adiciunt propriā et differentiā. Propriīs cōnfirmātur fīnītiō differentibus solvitur. Proprium autem est aut quod sōlī accidit ut hominī sermō rīsūs aut quidquid utique accidit sed nōn sōlī ut ignī calfacere. Et sunt ējusdem reī plūra propria ut ipsīus ignīs lūcēre calēre. Ita quodcumque proprium dēerit solvet fīnītiōnem nōn utique quodcumque erit cōnfirmābit. Saepissimē autem quid sit proprium cūjusque quaerētur ut sī per ETUMOLOGIAN dicātur tyrannicīdae proprium est tyrannum occīdere negēmus nōn enim sī trāditum sibi eum carnifex occīderit tyrannicīda dīcātur nec sī inprūdēns vel invītus. Quod autem proprium nōn erit differēns erit ut aliud est servum esse aliud servīre quālīs esse in addictīs quaestiō solet quī servus est sī manū mittātur fit lībertīnus nōn item addictus et plūra dē quibus aliō locō. Illud quoque differēns vocant cum genere in speciem dēductō speciēs ipsa discernitur. Animal genus mortāle speciēs terrēnum vel bipēs differēns nōndum enim proprium  est sed jam differt ā marīnō vel quadrupedē quod nōn tam ad argūmentum pertinet quam ad dīligentem fīnītiōnis comprēnsiōnem. Cicerō genus et speciem quam eandem fōrmam vocat ā fīnītiōne dīdūcit et iīs quae ad aliquid sunt subicit ut sī is cui argentum omne lēgātum est petat signātum quoque ūtātur genere at sī quis cum lēgātum sit eī quae vīrō māter familiās esset neget dēbērī eī quae in manum nōn convēnerit speciē quoniam duae fōrmae sint mātrimōniōrum. Dīvīsiōne autem adjuvārī fīnītiōnem docet eamque differre ā partītiōne quod haec sit tōtīus in partīs illa generis in fōrmās. Partīs incertās esse ut quibus cōnstet rēs pūblica fōrmās certās ut quot sint speciēs rērum pūblicārum quās trīs accēpimus quae populī quae paucōrum quae ūnīus potestāte regerentur. Et ille quidem nōn iīs exemplīs ūtitur quia scrībēns ad Trebātium ex jūre dūcere ea māluit ego apertiōra posuī. Propriā vērō ad conjectūrae quoque pertinent partem ut quia proprium est bonī rēctē facere īrācundī verbīs aut manū male facere facta haec ab ipsīs esse crēdantur aut contrā. Nam ut quaedam in quibusdam utique sunt ita quaedam in quibusdam utique nōn sunt et ratiō quamvīs ita ex dīversō eadem est. Dīvīsiō et ad probandum similī viā valet et ad refellendum. Probātiōnī interim satis est ūnum habēre hoc modo ut sit cīvis aut nātus sit oportet aut factus utrumque tollendum est nec nātus nec factus est. Fit hoc et multiplex idque est argūmentōrum genus ex remōtiōne quō modo  efficitur tōtum falsum modo id quod relinquitur vērum. Tōtum falsum est hoc modo Pecūniam crēdidisse tē dīcis aut habuistī ipse aut ab aliquō accēpistī aut invēnistī aut surripuistī. Sī neque domī habuistī neque ab aliquō accēpistī et cētera nōn crēdidistī. Relicum fit vērum sīc hic servus quem tibi vindicās aut verna tuus est aut ēmptus aut dōnātus aut testāmentō relictus aut ex hoste captus aut aliēnus deinde remōtīs priōribus supererit aliēnus. Perīculōsum et cum cūrā intuendum genus quia sī in prōpōnendō ūnum quodlibet omīserīmus cum rīsū quoque tōta rēs solvitur. Tūtius quod Cicerō prō Caecīnā facit cum interrogat sī haec āctiō nōn sit quae sit simul enim removentur omnia vel cum duo pōnentur inter sē contrāria quōrum tenuisse utrumlibet sufficiet quāle Cicerōnis est ūnum quidem certē nēmō erit tam inimīcus Cluentiō quī mihi nōn concēdat sī cōnstet corruptum illud esse jūdicium aut ab Habitō aut ab Oppianicō esse corruptum sī doceō nōn ab Habitō vincō ab Oppianicō sī ostendō ab Oppianicō pūrgō Habitum. Fit etiam ex duōbus quōrum necesse est esse alterum vērum ēligendī adversāriō potestās efficiturque ut utrum ēlēgerit noceat. Facit hoc Cicerō prō Oppiō utrum cum Cottam adpetīsset an cum ipse sē cōnārētur occīdere tēlum ē manibus ēreptum est et prō Varēnō optiō vōbīs datur utrum vēlitis cāsū illō itinere Varēnum ūsum esse an hūjus persuāsū et inductū deinde utrāque facit accūsātōrī contrāria. Interim duo ita prōpōnuntur ut utrumlibet ēlēctum īdem  efficiat quāle est philosophandum est etiam sī nōn est philosophandum et illud vulgātum quō schēma sī intellegitur quō sī nōn intellegitur et mentiētur in tormentīs quī dolōrem patī potest mentiētur quī nōn potest. Vt sunt autem tria tempora ita ōrdō rērum tribus mōmentīs cōnsertus est habent enim omnia initium incrēmentum summam ut jūrgium deinde rixa tum caedēs. Est ergō hīc argūmentōrum quoque locus invicem probantium nam et ex initiīs summa colligitur quāle est nōn possum togam praetextam spērāre cum exōrdium pullum videam et contrā nōn dominātiōnis causā Sullam arma sūmpsisse argūmentum est dictātūra dēposita. Similiter ex incrēmentō in utramque partem dūcitur ratiō cum in conjectūrā tum etiam in tractātū aequitātis an ad initium summa referendā sit id est an eī caedēs inputanda sit ā quō jūrgium coepit. Est argūmentōrum locus ex similibus sī continentiā virtūs utique et abstinentiā sī fidem dēbet tūtor et prōcūrātor. Hoc est ex eō genere quod EPAGWGHN Graecī vocant Cicerō inductiōnem. Ex dissimilibus nōn sī laetitiā bonum et voluptās nōn quod mulierī īdem pūpillō. Ex contrāriīs frūgālitās bonum luxuriā enim mālum sī malōrum causā bellum est erit ēmendātiō pāx sī veniam merētur quī inprūdēns nocuit nōn merētur praemium quī inprūdēns prōfuit. Ex pugnantibus quī est sapiēns stultus nōn est. Ex cōnsequentibus sīve adjūnctīs sī est bonum jūstitiā rēctē  jūdicandum sī malum perfidiā nōn est fallendum īdem retrō. Nec sunt hīs dissimilia ideōque huic locō subicienda cum et ipsa nātūrāliter congruant quod quis nōn habuit nōn perdidit quem quis amat sciēns nōn laedit quem quis hērēdem suum esse voluit cārum habuit habet habēbit. Sed cum sint indubitāta vim habent paene signōrum inmūtābilium. Sed haec cōnsequentiā dīcō acolutha est enim cōnsequēns sapientiae bonitās illa īnsequentia parepomēna quae posteā facta sunt aut futūra. Nec sum dē nōminibus ānxius vocet enim ut voluerit quisque dum vīs rērum ipsa manifēsta sit appāreatque hoc temporis illud esse nātūrae. Itaque nōn dubitō haec quoque vocāre cōnsequentia quamvīs ex priōribus dent argūmentum ad ea quae secuntur quōrum duās quīdam speciēs esse voluērunt āctiōnis ut prō Oppiō quōs ēdūcere invītōs in prōvinciam nōn potuit eōs invītōs retinēre quī potuit temporis in Verrem sī fīnem praetōris ēdictō adferunt Kalendae Iān. cūr nōn initium quoque ēdictī nāscātur ā Kalendīs Iān. Quod utrumque exemplum tāle est ut īdem in dīversum sī retrō agās valeat cōnsequēns enim est eōs quī invītī dūcī nōn potuerint invītōs nōn potuisse retinērī. Illa quoque quae ex rēbus mūtuam cōnfirmātiōnem praestantibus dūcuntur quae propriī generis vidērī quīdam volunt et vocant EK TWN PRŌS ALLHLA Cicerō ex rēbus sub eandem ratiōnem venientibus fortiter cōnsequentibus jūnxerim sī portōrium Rhodiīs  locāre honestum est et Hermocreontī condūcere et quod discere honestum et docēre. Vndē illa nōn hāc ratiōne dicta sed efficiēns īdem Domitī Āfrī sententia est pulchra ego accūsāvī vōs damnāstis. Est invicem cōnsequēns et quod ex dīversīs īdem ostendit ut quī mundum nāscī dīcit per hōc ipsum et dēficere significet quia dēficit omne quod nāscitur. Simillima est hīs argūmentātiō quā colligī solent ex iīs quae faciunt ea quae efficiuntur aut contrā quod genus ā causīs vocant haec interim necessāriō fīunt interim plērumque sed nōn necessāriō. Nam corpus in lūmine utique umbram facit et umbrā ubicumque est ibi esse corpus ostendit. Alia sunt ut dīxī nōn necessāria vel utrimque vel ex alterā parte sōl colōrat nōn utique quī est colōrātus ā sōle est iter pulverulentum facit sed neque omne iter pulverem movet nec quisquis est pulverulentus ex itinere est. Quae utique fīunt tālia sunt sī sapientia bonum vīrum facit bonus vir est utique sapiēns itemque bonī est honestē facere malī turpiter et quī honestē faciunt bonī quī turpiter malī jūdicantur rēctē. At exercitātiō plērumque rōbustum corpus facit sed nōn quisquis est rōbustus exercitātus nec quisquis exercitātus rōbustus est nec quia fortitūdō praestat nē mortem timeāmus quisquis mortem nōn timuerit vir fortis erit exīstimandus nec sī capitis dolōrem facit inūtilīs hominibus sōl est. Haec ad exhortātīvum maximē genus pertinent virtūs facit laudem sequenda igitur at voluptās īnfāmiam fugienda igitur. Rēctē autem monēmur causās nōn utique ab ultimō esse repetendās ut Mēdēa utinam nē in nemore Pēliō  quasi vērō id eam fēcerit miseram aut nocentem quod illīc ceciderint abiēgnae ad terram trabēs et Philoctēta Paridī sī inpār essēs tibi ego nunc nōn essem miser quō modō pervenīre quōlibet retrō causās legentibus licet. Illud hīs adicere rīdiculum putārem nisi eō Cicerō ūterētur quod conjugātum vocant ut eōs quī rem jūstam faciunt jūstē facere quod certē nōn eget probātiōne quod compāscuum est compāscere licēre. Quīdam haec quae vel ex causīs vel ex efficientibus dīximus aliēnō nōmine vocant ecbasis id est exitus nam nec hic aliud tractātur quam quid ex quoque ēveniat. Adposita vel comparātīva dīcuntur quae minōrā ex mājōribus mājōra ex minōribus pariā ex paribus probant. Cōnfirmātur conjectūra ex mājōre sī quis sacrilegium facit faciet et fūrtum ex minōre quī facile ac palam mentītur pējerābit ex parī quī ob rem jūdicandam pecūniam accēpit et ob dīcendum falsum testimōnium accipiet. Jūris cōnfirmātiō est ējus modī ex mājōre sī adulterum occīdere licet et lōrīs caedere ex minōre sī fūrem nocturnum occīdere licet quid latrōnem ex parī quae poenā adversus interfectōrem patris jūsta est eadem adversus mātris quōrum omnium tractātus versātur in syllogismīs. Illa magis fīnītiōnibus aut quālitātibus prōsunt sī rōbur corporibus bonum nōn est minus sānitās sī fūrtum scelus magis sacrilegium sī abstinentia virtūs et continentia sī mundus  prōvidentia regitur administranda rēs pūblica sī domus aedificārī sine ratiōne nōn potest quid   agenda sī nāvālium cūra et armōrum. Ac mihi quidem sufficeret hoc genus sed in speciēs secātur. Nam et ex plūribus ad ūnum et ex ūnō ad plūra unde est quod semel et saepius et ex parte ad tōtum et ex genere ad speciem et ex eō quod continet ad id quod continētur aut ex difficiliōribus ad faciliōra et ex longē positīs ad propiōra et ad omnia quae contrā haec sunt eādem ratiōne argūmenta dūcuntur. Sunt enim et haec mājōra et minōra aut certē vim similem optinent. Quae sī persequāmur nūllus erit eā concidendī modus īnfīnīta est enim rērum comparatioiucundiōra graviōra magis necessāria minus necessāria honestiōra ūtiliōra sed mittāmus plūra nē in eam ipsam quam vītō loquācitātem incīdam. Exemplōrum quoque ad haec īnfīnītus est numerus sed paucissima attingam. Ex mājōre prō Caecīnā quod exercitūs armātōs movet id advocātiōnem nōn vidēbitur mōvisse Ex faciliōre in Clōdium et Cūriōnem ac vidē an facile fierī tū potuerīs cum is factus nōn sit cui tū concessistī. Ex difficiliōre vidē quaesō Tūberō ut quī dē meō factō nōn dubitem dē Ligārī audeam dīcere et alibī an spērandī Ligāriō causā nōn sit cum mihi apud tē locus sit etiam prō alterō dēprecandī Ex minōre prō Caecīnā itane scīre esse armātōs sat est ut vim factam probēs in manūs eōrum incīdere nōn est satis Ergō ut breviter contraham  summam dūcuntur argūmenta ā personīs causīs locīs tempore cūjus trēs partēs dīximus praecēdēns conjūnctum īnsequēns facultātibus quibus īnstrūmentum subjēcimus modo id est ut quidque sit factum fīnītiōne genere speciē differentibus propriīs remōtiōne dīvīsiōne initiō incrēmentō summa similibus dissimilibus pugnantibus cōnsequentibus efficientibus effectīs ēventīs jugātīs comparātiōne quae in plūrīs dīdūcitur speciēs. Illud adiciendum vidētur dūcī argūmenta nōn ā cōnfessīs tantum sed etiam ā fictiōne quod Graecī cat hypothesin vocant et quidem ex omnibus īsdem locīs quibus superiōra quia totidem speciēs esse possunt fictae quot vērae. Nam fingere hōc locō hoc est prōpōnere aliquid quod sī vērum sit aut solvat quaestiōnem aut adjuvet deinde id dē quō quaeritur facere illī simile. Id quō facilius accipiant juvenēs nōndum scholam ēgressī prīmō familiāribus magis eī aetātī exemplīs ostendam. Lēx quī parentēs nōn aluerit vinciātur. Nōn alit quis et vincula nihilō minus recūsat. Vtitur fictiōne sī mīles sī īnfāns sit sī reī pūblicae causa absit. Et illa contrā optiōnem fortium sī tyrannidem petās sī templōrum ēversiōnem. Plūrimum ea rēs vīrium habet contrā scrīptum. Vtitur hīs Cicerō prō Caecīnā Vndē tū aut familia aut prōcūrātor tuus. Sī mē vīlicus tuus sōlus dējēcisset . . . sī  vērō nē habeās quidem servum praeter eum quī mē dējēcerit et alia in eōdem librō plūrima. Vērum eadem fictiō valet et ad quālitātēs sī L. Catilīna cum suō cōnsiliō nefāriōrum hominum quōs sēcum ēdūxit hāc dē rē posset jūdicāre condemnāret L. Mūrēnam et ad amplificātiōnem sī hoc tibi inter cēnam et in illīs inmānibus pōculīs tuīs accidisset. Sīc et sī rēs pūblica vōcem habēret. Hās ferē sēdēs accēpimus probātiōnum in ūniversum quās neque generātim trādere sat est cum ex quālibet eārum innumerābilīs argūmentōrum cōpia oriātur neque per singulās speciēs exequī patitur nātūra rērum quod quī sunt facere cōnātī duo pariter subiērunt incommoda ut et nimium dīcerent nec tamen tōtum. Vndē plūrimī cum in hōs inexplicābilēs laqueōs incīdērunt omnem etiam quem ex ingeniō suō potuerant habēre cōnātum velut adstrictī certīs lēgum vinculīs perdidērunt et magistrum respicientēs nātūram ducem sequī dēsiērunt. Nam ut per sē nōn sufficiet scīre omnēs probātiōnēs aut ā persōnīs aut ā rēbus petī quia utrumque in plūra dīviditur ita ex antecēdentibus et jūnctīs et īnsequentibus trahenda esse argūmenta quī accēperit num prōtinus in hōc sit īnstrūctus ut quid in quāque causā dūcendum sit ex hīs sciatpraesertim cum plūrimae probātiōnēs in ipsō causārum complexū reperiantur ita ut sint cum aliā līte nūlla commūnēs eaeque sint et potentissimae et minimē obviae quia commūnia ex praeceptīs accēpimus propria  invenienda sunt. Hoc genus argūmentōrum sānē dicāmus ex circumstantiā quia PERISTASĪN dīcere aliter nōn possumus vel ex iīs quae cūjusque causae propriā sunt ut in illō adulterō sacerdōte quī lēge quā ūnīus servandī potestātem habēbat sē ipse servāre volvit proprium contrōversiae est dīcere nōn ūnum nocentem servābās quia tē dīmissō adulteram occīdere nōn licēbat hoc enim argūmentum lēx facit quae prohibet adulteram sine adulterō occīdere. Et illa in quā lēx est ut argentāriī dīmidium ex eō quod dēbēbant solverent crēditum suum tōtum exigerent. Argentārius ab argentāriō solidum petit. Proprium ex māteriā est argūmentum crēditōris idcircō adjectum esse in lēge ut argentārius tōtum exigeret adversus aliōs enim nōn opus fuisse lēge cum omnēs praeterquam ab argentāriīs tōtum exigendī jūs habērent. Cum multa autem novantur in omnī genere māteriae tum praecipuē in iīs quaestiōnibus quae scrīptō cōnstant quia vōcum et in singulīs ambiguitās frequēns et adhūc in conjūnctīs magis. Et haec ipsa plūrium lēgum aliōrumve scrīptōrum vel congruentium vel repugnantium complexū varientur necesse est cum rēs reī aut jūs jūris quasi signum est. Nōn dēbuī tibi pecūniam numquam mē appellāstī ūsūram nōn accēpistī ultrō ā mē mūtuātus es. Lēx est quī patrī prōditiōnis reō nōn adfuerit exhērēs sit. Negat fīlius nisi sī pater absolūtus sit. Quid signī Lēx altera prōditiōnis damnātus cum advocātō exulet. Cicerō prō Cluentiō P. Popilium et Tiberium Guttam dīcit nōn jūdiciī corruptī sed ambitūs esse damnātōs. Quid signī Quod accūsātōrēs eōrum quī erant ipsī ambitūs damnātī ē  lēge sint post hanc victōriam restitūtī. Nec minus in hōc cūrae dēbet adhibērī quid prōpōnendum quam quō modo sit quod prōposuerīs probandum hīc immō vīs inventiōnis mājor certē prior. Nam ut tēla supervacua sunt nescientī quid petat sīc argūmenta nisi prōvidēris cui reī adhibenda sint. Hoc est quod comprēndī arte nōn possit. Ideōque cum plūrēs eadem didicerint generibus argūmentōrum similibus ūtentur alīus aliō plūra quibus ūtātur inveniet. Sit exemplī grātia prōposita contrōversia quae minimē commūnēs cum aliīs quaestiōnēs habet Cum Thēbās ēvertisset Alexander invenit tabulās quibus centum talenta mūtua Thessalīs dedisse Thēbānōs continēbātur. Hās quia erat ūsus commīlitiō Thessalōrum dōnāvit hīs ultrō posteā restitūtī ā Casandrō Thēbānī reposcunt Thessalōs. Apud Amphictyōnās agitur. Centum talenta et crēdidisse eōs cōnstat et nōn recēpisse. Līs omnis ex eō quod Alexander ea Thessalis dōnāsse dīcitur pendet. Cōnstat illud quoque nōn esse iīs ab Alexandrō pecūniam datam quaeritur ergō an proinde sit quod datum est ac sī pecūniam dederit Quid prōderunt argūmentōrum locī nisi haec prius vīderō nihil eum ēgisse dōnandō nōn potuisse dōnāre nōn dōnāsse Et prīma quidem āctiō facilis ac favōrābilis repetentium jūre quod vī sit ablātum sed hinc aspera et vehemēns quaestiō exorītur dē jūre bellī dīcentibus Thessalīs hoc rēgna populōs fīnēs gentium atque urbium continērī. Inveniendum contrā est quō distet haec causa ā cēterīs quae in potestātem victōris venīrent nec circā probātiōnem rēs haeret sed circā prōpositiōnem. Dicāmus in prīmīs in eō quod in jūdicium dēdūcī potest nihil valēre jūs bellī nec armīs ērepta nisi armīs posse retinērī. Itaque ubi illa valeant nōn esse jūdicem ubi jūdex  sit illa nihil valēre. Hoc inveniendum est ut adhibērī possit argūmentum ideō captīvōs sī in patriam suam redierint līberōs esse quia bellō parta nōn nisi eādem vī possideantur. Proprium et illud causae quod Amphictyonēs jūdicant ut alia apud centumvirōs alia apud prīvātum jūdicem in īsdem quaestiōnibus ratiō. Tum secundō gradū nōn potuisse dōnārī ā victōre jūs quia id dēmum sit ējus quod teneat jūs quod sit incorporāle adprēndī manū nōn posse. Hoc reperīre est difficilius quam cum invēnerīs argūmentīs adjuvāre ut alia sit condiciō hērēdis alia victōris quia ad illum jūs ad hunc rēs trānseat. Proprium deinde māteriae jūs pūblicī crēditī trānsīre ad victōrem nōn potuisse quia quod populus crēdiderit omnibus dēbeātur et quamdiū quīlibet ūnus superfuerit esse eum tōtīus summae crēditōrem Thēbānōs autem nōn omnīs in Alexandrī manū fuisse. Hoc nōn extrīnsecus probātur quae vīs est argūmentī sed ipsum per sē valet. Tertiī locī pars prior magis vulgāris nōn in tabulīs esse jūs itaque multīs argūmentīs dēfendī potest. Mēns quoque Alexandrī dūcī dēbet in dubium honōrārit eōs an dēcēperit. Illud jam rūrsus proprium māteriae et velut novae contrōversiae quod restitūtiōne recēpisse jūs etiam sī quod āmīserint Thēbānī videntur. Hic et quid Casander velit quaeritur. Sed vel potentissima apud Amphictyōnās aequī tractātiō est. Haec nōn idcircō dīcō quod inūtilem hōrum locōrum ex quibus argūmenta dūcuntur cognitiōnem putem aliōquī nec trādidissem sed nē sē quī cognōverint ista sī cētera neglegant perfectōs prōtinus atque cōnsummātōs pūtent et nisi in cēterīs quae mox praecipienda sunt ēlabōrāverint mūtam quandam scientiam cōnsecūtōs intellegant. Neque enim artibus ēditīs factum est ut argūmenta invenīrēmus sed dicta sunt omnia antequam praeciperentur mox ea scrīptōrēs  observāta et collēcta ēdidērunt. Cūjus reī probātiō est quod exemplīs eōrum veteribus ūtuntur et ab ōrātōribus illa repetunt ipsī nūllum novum et quod dictum nōn sit inveniunt. Artificēs ergō illī quī dīxērunt. Sed habenda hīs quoque grātia est per quōs labor nōbīs dētractus est. Nam quae priōrēs beneficiō ingeniī singula invēnērunt nōbīs et nōn sunt requīrenda et notāta omnia. Sed nōn magis hoc sat est quam palaestram didicisse nisi corpus exercitātiōne continentiā cibīs ante omnia nātūra juvātur sīcut contrā nē illa quidem satis sine arte prōfuerint. Illud quoque studiōsī ēloquentiae cōgitent neque omnibus in causīs ea quae dēmōnstrāvimus cūncta posse reperīrī neque cum prōposita fuerit māteria dīcendī scrūtanda singula et velut ōstiātim pulsanda ut sciant an ad probandum id quod intendimus forte respondeant nisi cum discunt et adhūc ūsū carent. Īnfīnītam enim faciat ista rēs dīcendī tarditātem sī semper necesse sit ut temptantēs ūnum quodque eōrum quod sit aptum atque conveniēns experiendō nōscāmus nesciō an etiam impedīmentō futūra sit nisi et animī quaedam ingenitā nātūrā et studiō exercitātā vēlōcitās rēcta nōs ad ea quae conveniant causae ferant. Nam ut cantus vōcis plūrimum juvat sociāta nervōrum concordia sī tamen tardior manus nisi īnspectīs dīmēnsīsque singulīs quibus quaeque vōx fidibus jungendā sit dubitet potius fuerit esse contentum eō quō simplex canendī nātūra tulerit ita hūjus modī praeceptīs dēbet quidem aptāta esse et citharae modo intenta ratiō doctrīnae sed hoc exercitātiōne multa cōnsequendum ut quem ad  modum illōrum artificum etiam sī aliō spectant manūs tamen ipsā cōnsuētūdine ad gravīs acūtōs mediōsque hōrum sonōs fertur sīc ōrātōris cōgitātiōnem nihil morētur haec varietās argūmentōrum et cōpia sed quasi offerat sē et occurrat et ut litterae syllabaeque scrībentium cōgitātiōnem nōn exigunt sīc ōrātiōnem sponte quādam sequantur. Tertium genus ex iīs quae extrīnsecus addūcuntur in causam Graecī vocant PARADEIGMA quō nōmine et generāliter ūsī sunt in omnī similium adpositiōne et speciāliter in iīs quae rērum gestārum auctōritāte nītuntur. Nostrī ferē similitūdinem vocāre māluērunt quod ab illīs parabolē dīcitur hōc alterum exemplum quamquam et hoc simile est illud exemplum. Nōs quō facilius prōpositum explicēmus utrumque PARADEIGMA esse crēdāmus et ipsī appellēmus exemplum. Nec vereor nē videar repugnāre Cicerōnī quamquam conlātiōnem sēparat ab exemplō. Nam idem omnem argūmentātiōnem dīvidit in duās partēs inductiōnem et ratiōcinātiōnem ut plērīque Graecōrum in PARADEIGMATA et EPIXEIRHMATA dīxēruntque PARADEIGMA RHTORIKHN EPAGWGHN. Nam illa quā plūrimum est Sōcratēs ūsus hanc habuit viam ut cum plūra interrogāsset quae fatērī adversāriō necesse esset novissimē id dē quō quaerēbātur īnferret ut simile  concessīs. Id est inductiō. Hoc in ōrātiōne fierī nōn potest sed quod illīc interrogātur hic ferē sūmitur. Sit igitur illa interrogātiō tālis Quod est pōmum generōsissimum Nonne quod optimum Concēdētur. Quid equus quī generōsissimus Nonne quī optimus Et plūra in eundum modum. Deinde cūjus reī grātia rogātum est quid homō nōnne is generōsissimus quī optimus Fatendum erit. Hoc in testium interrogātiōne valet plūrimum in ōrātiōne perpetuā dissimile est aut enim sibi ipse respondet ōrātor Quod pōmum generōsissimum Putō quod optimum. Et equus Quī vēlōcissimus. Ita hominum nōn quī clāritāte nāscendī sed quī virtūte maximē excellet  Omnia igitur ex hōc genere sūmpta necesse est aut similia esse aut dissimilia aut contrāria. Similitūdō adsūmitur interim et ad ōrātiōnis ōrnātum sed illa cum rēs exiget nunc ea quae ad probātiōnem pertinent exequar. Potentissimum autem est inter ea quae sunt hūjus generis quod propriē vocāmus exemplum id est reī gestae aut ut gestae ūtilis ad persuādendum id quod intenderis commemorātiō. Intuendum igitur est tōtum simile sit an ex parte ut aut omnia ex eō sūmāmus aut quae ūtilia erunt. Simile est jūre occīsus est Sāturnīnus sīcut Gracchī. Dissimile Brūtus occīdit līberōs prōditiōnem mōlientis Mānlius virtūtem fīliī morte multāvit. Contrārium Mārcellus ōrnāmenta Syrācūsānīs hostibus restituit Verrēs eadem sociīs abstulit. Et probandōrum et culpandōrum ex hīs cōnfirmātiō eōsdem gradūs habet. Etiam in iīs quae futūra dīcēmus ūtilis similium admonitiō est ut sī quis dīcēns Dionȳsium idcircō petere cūstōdēs salūtis suae ut eōrum adjūtus armīs tyrannidem  occupet hoc referat exemplum eadem ratiōne Pīsistratum ad dominātiōnem pervēnisse. Sed ut sunt exempla interim tōta similia ut hōc proximum sīc interim ex mājōribus ad minōra ex minōribus ad mājōra dūcuntur. Sī propter mātrimōnia violāta urbēs ēversae sunt quid fierī adulterō pār est Tībīcinēs cum ab urbe discessissent pūblicē revocātī sunt quantō magis prīncipēs cīvitātis virī et bene dē rē pūblicā meritī cum invidiae cesserint ab exiliō redūcendī Ad exhortātiōnem vērō praecipuē valent inpariā. Admīrābilior in fēminā quam in virō virtūs. Quārē sī ad fortiter faciendum accendātur aliquis nōn tantum adferent mōmentī Horātius et Torquātus quantum illa mulier cūjus manū Pyrrhus est interfectus et ad moriendum nōn tam Catō et Scīpiō quam Lucrētia quod ipsum est ex mājōribus ad minōra. Singula igitur hōrum generum ex Cicerōne nam unde potius exempla pōnāmus. Simile est hoc prō Mūrēnā etenim mihi ipsī accidit ut cum duōbus patriciīs alterō improbissimō atque audācissimō alterō modestissimō atque optimō virō peterem superāvī tamen dignitāte Catilīnam grātiā Galbam. Mājus minōris prō Milōne Negant intuērī lūcem esse fās eī quī ā sē hominem occīsum esse fateātur. In quā tandem urbe hoc hominēs stultissimī disputant Nempe in eā quae prīmum jūdicium dē capite vīdit M. Horātī fortissimī virī quī nōndum līberā cīvitāte tamen populī Rōmānī comitiīs līberātus est cum suā manū sorōrem esse interfectam fatērētur. Minus mājōris occīdī occīdī nōn Spurium Maelium quī  annōnā levandā jactūrīsque reī familiāris quia nimis amplectī plēbem vidēbātur in suspīciōnem incīdit rēgnī adpetendī et cētera deinde sed eum audēret enim dīcere cum patriam perīculō līberāsset cūjus nefandum adulterium in pulvīnāribus et tōtus in Clōdium locus. Dissimile plūrīs cāsūs habet. Fit enim genere modo tempore locō cēterīs per quae ferē omnia Cicerō praejūdicia quae dē Cluentiō vidēbantur facta subvertit contrāriō vērō exemplō cēnsōriam notam laudandō cēnsōrem Āfricānum quī eum quem pējerāsse conceptīs verbīs palam dīxisset testimōnium etiam pollicitus sī quis contrā dīceret nūllō accūsante trādūcere equum passūs esset quae quia erant longiōra nōn suīs verbīs exposuī. Breve autem apud Vergilium contrāriī exemplum est at nōn ille satum quō tē mentīris Achillēs tālis in hoste fuit Priamō. Quaedam autem ex iīs quae gesta sunt tōta nārrābimus ut Cicerō prō Milōne pudīcitiam cum ēriperet mīlitī tribūnus mīlitāris in exercitū C. Marī propincus ējus imperātōris interfectus ab eō est cui vim adferēbat facere enim probus adulēscēns perīculōsē quam perpetī turpiter māluit atque hunc ille summus vir scelere solūtum perīculō līberāvit quaedam significāre satis erit ut īdem ac prō eōdem neque enim posset Ahāla ille Servīlius aut P. Nāsīca aut L. Opīmius aut mē cōnsule senātus nōn nefārius habērī sī scelerātōs interficī nefās esset. Haec ita dīcentur prout nōta erunt vel ūtilitās causae aut decor postulābit. Eadem ratiō est eōrum quae ex poēticīs fabulīs dūcuntur nisi quod iīs minus adfirmātiōnis adhibētur cūjus ūsus quālis esse dēbēret īdem optimus auctor ac magister ēloquentiae  ostendit. Nam hūjus quoque generis eadem in ōrātiōne reperiētur exemplum itaque hoc jūdicēs nōn sine causā etiam fictīs fabulīs doctissimī hominēs memoriae prōdidērunt eum quī patris ulcīscendī causā mātrem necāvisset variātīs hominum sententiīs nōn sōlum dīvīna sed sapientissimae deae sententia līberātum. Illae quoque fābellae quae etiam sī orīginem nōn ab Aesōpō accēpērunt nam vidētur eārum prīmus auctor Hēsiodus nōmine tamen Aesōpī maximē celebrantur dūcere animōs solent praecipuē rūsticōrum et imperītōrum quī et simplicius quae ficta sunt audiunt et captī voluptāte facile iīs quibus dēlectantur cōnsentiunt sī quidem et Menēnius Agrippā plēbem cum patribus in grātiam trāditur redūxisse nōta illa dē membrīs hūmānīs adversus ventrem discordantibus fābulā et Horātius nē in poēmate quidem humilem generis hūjus ūsum putāvit in illīs versibus quod dīxit vulpēs aegrōtō cauta leōnī. AINON Graecī vocant et AISWPEIŌUS ut dīxī LOGOUS et LIBUKOUS nostrōrum quīdam nōn sānē receptō in ūsum nōmine apologātiōnem. Cui cōnfīne est PAROIMĪĀS genus illud quod est velut fābella brevior et per allēgorian accipitur nōn nostrum inquit onus bōs clītellās. Proximās exemplō vīrēs habet similitūdō praecipuēque illa quae dūcitur citrā ūllam trālātiōnum mixtūram ex rēbus paene paribus ut quī accipere in campō cōnsuērunt iīs candidātīs quōrum nummōs suppressōs esse putant inimīcissimī  solent esse sīc ējus modī jūdicēs īnfēstī tum reō vēnerant. Nam parabolē quam Cicerō conlātiōnem vocat longius rēs quae compārentur repetere solet. Nec hominum modo inter sē opera similia spectantur ut Cicerō prō Mūrēnā facit quod sī ē portū solventibus quī jam in portum ex altō invehuntur praecipere summō studiō solent et tempestātum ratiōnem et praedōnum et locōrum quod nātūrā adfert ut iīs faveāmus quī eadem perīcula quibus nōs perfūnctī sumus ingrediantur quō tandem mē animō esse oportet prope jam ex magnā jactātiōne terram videntem in hunc cui videō maximās tempestātēs esse subeundās sed et ā mūtīs atque etiam inanimis interim  hūjus modī dūcitur. Et quoniam similium alia faciēs in aliā ratiōne admonendum est rārius esse in ōrātiōne illud genus quod EIKŌNA Graecī vocant quō exprimitur rērum aut persōnārum imagout Cassius quis istam faciem plānipedis senis torquēns quam id quō probābilius fit quod intendimus ut sī animum dicās excolendum similitūdine ūtāris terrae quae neglēcta sentēs ac dūmōs culta frūctūs creat aut sī ad cūram reī pūblicae hortēris ostendās apēs etiam formīcāsque nōn modo mūtā sed etiam parva animālia in commūne tamen labōrāre. Ex hōc genere dictum illud est Cicerōnis ut corpora nostra sine mente ita cīvitās sine lēge suīs partibus ut nervīs ac sanguine et membrīs utī nōn potest. Sed ut hāc corporis hūmānī prō Cluentiō ita prō Cornēliō equōrum prō Archiā saxōrum quoque ūsus est similitūdine. Illa ut dīxī  propiōra ut rēmigēs sine gubernātōre sīc mīlitēs sine imperātōre nihil valēre. Solent tamen fallere similitūdinum speciēs ideōque adhibendum est eīs jūdicium. Neque enim ut nāvis ūtilior nova quam vetus sīc amīcitia vel ut laudanda quae pecūniam suam plūribus largītur ita quae fōrmam. Verba sunt in hīs similia vetustātis et largītiōnis vīs quidem longē dīversa pecūniae et pudīcitiae. Itaque in hōc genere maximē quaeritur an simile sit quod īnfertur. Etiam in illīs interrogātiōnibus Sōcraticīs quārum paulō ante fēcī mentiōnem cavendum nē incautē respondeās ut apud Aeschinen Sōcraticum male respondit Aspasiae Xenophontis uxor quod Cicerō hīs verbīs trānsfert Dīc mihi quaesō Xenophontis uxor sī vīcīna tua melius habeat aurum quam tū habēs utrumne illud an tuum malīs Illud inquit. Quid sī vestem et cēterum ōrnātum muliebrem pretiī mājōris habeat quam tū tuumne an illīus malīs Respondit illīus vērō. Age sīs inquit sī virum illa meliōrem habeat quam tū habēs utrumne tuum vīrum malīs an illīus Hic mulier ērubuit meritō male enim responderat sē mālle aliēnum aurum quam suum nam est id improbum. At sī respondisset mālle sē aurum suum tāle esse quāle illud esset potuisset pudīcē respondēre mālle sē virum suum tālem esse quālīs melior esset. Sciō quōsdam inānī dīligentiā per minūtissimās ista partīs  secuisse et esse aliquid minus simile ut sīmia hominī et ut marmorā dēfōrmāta prīmā manū aliquid plūs ut illud nōn ōvum tam simile ōvō et dissimilibus inesse simile ut formīcae et elephantō genus quia sunt animālia et similibus dissimile ut canibus catulōs et mātribus haedōs differunt enim aetāte contrāriōrum quoque aliter accipī opposita ut noctem lūcī aliter noxiā ut frīgidam febrī aliter repugnantia ut vērum falsō aliter sēparāta ut dūra nōn dūrīs sed quid haec ad praesēns prōpositum magnopere pertineant nōn reperiō. Illud est adnotandum magis argūmenta dūcī ex jūre similī ut Cicerō in Topicīs eum cui domus ūsūs frūctus relictus sit nōn restitūtūrum hērēdī sī corruerit quia nōn restituat servum sī is dēcesserit ex contrāriō nihil obstat quō minus jūstum mātrimōnium sit mente coeuntium etiam sī tabulae signātae nōn fuerint nihil enim prōderit signāsse tabulās sī mentem mātrimōniī nōn fuisse cōnstābit ex dissimilī quāle est Cicerōnis prō Caecīnā ut sī quī mē exīre domō coēgisset armīs habērem āctiōnem sī quī introīre prohibuisset nōn habērem Dissimilia sīc dēprēnduntur nōn sī quī argentum omne lēgāvit vidērī potest signātam quoque pecūniam relīquisse ideō etiam quod est in nōminibus darī voluisse crēditur. ANALOGIAN quīdam ā similī sēparāvērunt nōs eam subjectam huic generī putāmus. Nam ut ūnum ad decem et decem  ad centum simile certē est et ut hostis sīc malus cīvis. Quamquam haec ulterius quoque prōcēdere solent sī turpis dominae cōnsuētūdō cum servō turpis dominō cum ancillā sī mūtīs animālibus fīnis voluptās īdem hominī. Cui reī facillimē occurrit ex dissimilibus argūmentātiō nōn īdem est dominum cum ancillā coīsse quod dominam cum servō nec sī mūtīs fīnis voluptās ratiōnālibus quoque immō ex contrāriō quia mūtīs ideō nōn ratiōnālibus. Adhibēbitur extrīnsecus in causam et auctōritās. Haec secūtī Graecōs ā quibus KRISĒĪS dīcuntur jūdicia aut jūdicātiōnēs vocant nōn dē quibus ex causā dicta sententia est nam ea quidem in exemplōrum locum cēdunt sed sī quid ita vīsum gentibus populīs sapientibus virīs clārīs cīvibus inlūstribus poētīs referrī potest. Nē haec quidem vulgō dicta et receptā persuāsiōne populārī sine ūsū fuerint. Testimōnia sunt enim quōdam modo vel potentiōra etiam quod nōn causīs accommodāta sunt sed līberīs odiō et grātiā mentibus ideō tantum dicta factaque quia aut honestissima aut vērissima vidēbantur. An vērō mē dē incommodīs vītae disserentem nōn adjuvābit eārum persuāsiō nātiōnum quae flētibus nātōs laetitiā dēfūnctōs prōsecuntur Aut sī misericordiam commendābō jūdicī nihil prōderit quod prūdentissima cīvitās Athēniēnsium nōn eam prō adfectū sed prō nūmine accēpit Jam illa septem praecepta sapientium nōnne quāsdam vītae lēgēs exīstimāmus Sī causam venēficiī dīcat adultera nōn M. Catōnis jūdiciō damnanda videātur quī nūllam adulteram nōn eandem esse venēficam dīxit Nam  sententiīs quidem poētārum nōn ōrātiōnēs modo sunt refertae sed librī etiam philosophōrum quī quamquam īnferiōra omnia praeceptīs suīs ac litterīs crēdunt repetere tamen auctōritātem ā plūrimīs versibus nōn fastīdiērunt. Neque est ignōbile exemplum Megāriōs ab Athēniēnsibus cum dē Salamīne contenderent vīctōs Homērī versū quī tamen ipse nōn in omnī ēditiōne reperītur significāns Ājācem nāvēs suās Athēniēnsibus jūnxisse. Ea quoque quae vulgō receptā sunt hoc ipsō quod incertum auctōrem habent velut omnium fīunt quāle est ubi amīcī ibi opēs et cōnscientia mīlle testēs et apud Cicerōnem parēs autem ut est in vetere prōverbiō cum paribus maximē congregantur neque enim dūrāssent haec in aeternum nisi vēra omnibus vidērentur. Pōnitur ā quibusdam et quidem in parte prīma deōrum auctōritās quae est ex respōnsīs ut Sōcraten esse sapientissimum. Id rārum est nōn sine ūsū tamen. Vtitur eō Cicerō in librō dē haruspicum respōnsīs et in contiōne contrā Catilīnam cum signum Jovis columnae inpositum populō ostendit et prō Ligāriō cum causam C. Caesaris meliōrem quia hoc dī jūdicāverint cōnfitētur. Quae cum propriā causae sunt dīvīna testimōnia vocantur cum aliunde arcessuntur argūmenta. Nōnnumquam contingit jūdicis quoque aut adversāriī aut ējus quī ex dīversō agit dictum aliquod aut factum adsūmere ad eōrum quae intendimus fidem. Propter quod fuērunt quī exempla et hās auctōritātēs inartificiālium probātiōnum esse arbitrārentur quod ea nōn invenīret ōrātor sed acciperet. Plūrimum autem refert nam testis et quaestiō et hīs similia dē ipsā rē quae in jūdiciō est  prōnūntiant extrā petīta nisi ad aliquam praesentis disceptātiōnis ūtilitātem ingeniō adplicantur nihil per sē valent. Haec ferē dē probātiōne vel ab aliīs trādita vel ūsū percepta in hoc tempus sciēbam. Neque mihi fīdūcia est ut eā sōla esse contendam quīn immō hortor ad quaerendum et invenīrī posse fateor quae tamen adjecta fuerint nōn multum ab hīs abhorrēbunt. Nunc breviter quem ad modum sit ūtendum eīs subjungam. Trāditum ferē est argūmentum oportēre esse cōnfessum dubiīs enim probārī dubia quī possunt Quaedam tamen quae in alterīus reī probātiōnem dūcimus ipsa probanda sunt. Occīdistī vīrum erās enim adultera. Prius dē adulteriō convincendum est ut cum id coeperit esse prō certō fīat incertī argūmentum. Spīculum tuum in corpore occīsī inventum est. Negat suum ut probātiōnī prōsit probandum est. Illud hōc locō monēre inter necessāria est nūlla esse firmiōra quam quae ex dubiīs facta sunt certa. Caedēs ā tē commissa est cruentam vestem habuistī nōn est tam grave argūmentum sī fatētur quam sī convincitur. Nam sī fatētur multīs ex causīs potuit cruenta esse vestīs sī negat hic causae cardinem pōnit in quō sī vīctus fuerit etiam in sequentibus ruit. Nōn enim vidētur in negandō mentītūrus fuisse nisi dēspērāsset id posse dēfendī sī cōnfitērētur. Firmissimīs argūmentōrum singulīs īnstandum īnfirmiōra congreganda sunt quia illa per sē fortia nōn oportet circumstantibus obscūrāre ut quālia sunt appāreant haec inbēcillā nātūrā mūtuō auxiliō sustinentur. Ita quae nōn possunt valēre quia magna sunt valēbunt quia multa sunt utique vērō ad ējusdem reī probātiōnem omnia spectant. Vt sī  quis hērēditātis grātia hominem occīdisse dīcātur hērēditātem spērābās et magnam hērēditātem et pauper erās et tum maximē ā crēditōribus appellābāris et offenderās eum cūjus hērēs erās et mūtātūrum tabulās sciēbās singula levia sunt et commūnia ūniversa vērō nocent etiam sī nōn ut fulmine tamen ut grandine. Quaedam argūmenta pōnere satis nōn est adjuvanda sunt ut cupiditās causā sceleris fuit quae sit vīs ējus īra quantum efficiat in animīs hominum tālis adfectiō. Ita et firmiōra erunt ipsa et plūs habēbunt decōrīs sī nōn nūdōs et velut carne spoliātōs artūs ostenderint. Multum etiam refert sī argūmentō nitēmur odiī utrum hoc ex invidiā sit an ex injūriā an ex ambitū vetus an novum adversus īnferiōrem parem superiōrem aliēnum propincum. Suōs habent omnia ista tractātus et ad ūtilitātem partīs ējus quam tuēmur referenda sunt. Nec tamen omnibus semper quae invēnerīmus argūmentīs onerandus est jūdex quia et taedium adferunt et fidem dētrahunt. Neque enim potest jūdex crēdere satis esse eā potentiā quae nōn putāmus ipsī sufficere quī dīximus. In rēbus vērō apertīs argūmentārī tam sit stultum quam in clārissimum sōlem mortāle lūmen īnferre. Hīs quīdam probātiōnēs adiciunt quās PAQHTIKĀS vocant ductās ex adfectibus. Atque Aristotelēs quidem potentissimum putat ex eō quī dīcit sī sit vir bonus quod ut optimum est ita longē quidem sed sequitur tamen vidērī. Inde enim illa nōbilis Scaurī dēfēnsiō Q. Varius Sucrōnēnsis ait Aemilium Scaurum rem pūblicam populī Rōmānī prōdidisse Aemilius Scaurus negat. Cui simile quiddam fēcisse  Īphicratēs dīcitur quī cum Aristophontem quō accūsante similis crīminis reus erat interrogāsset an is acceptā pecūniā rem pūblicam prōditūrus esset isque id negāsset quod igitur inquit tū nōn fēcissēs ego fēcī Intuendum autem et quī sit apud quem dīcimus et id quod illī maximē probābile videātur requīrendum quā dē rē locūtī sumus in prohoemīī et suāsōriae praeceptīs. Altera ex adfirmātiōne probātiō est ego hōc fēcī tū mihi hoc dīxistī et ō facinus indignum similia quae nōn dēbent quidem dēesse ōrātiōnī et sī dēsunt multum nocent nōn tamen habenda sunt inter magna praesidia cum hōc in eādem causā fierī ex utrāque parte similiter possit. Illae firmiōrēs ex suā cuique persōnā probātiōnēs quae crēdibilem ratiōnem subjectam habent ut vulnerātus aut fīliō orbātus nōn fuerit alium accūsātūrus quam nocentem quandō sī negōtium innocentī facit līberet eum noxa quī admīserit. Hinc et patrēs adversus līberōs et adversus suōs quisque necessāriōs auctōritātem petunt. Quaesītum etiam potentissima argūmenta prīmōne pōnenda sint locō ut occupent animōs an summō ut inde dīmittant an partīta prīmō summōque ut Homēricā dispositiōne in mediō sint īnfirma aut animīs crēscant. Quae prout ratiō causae cūjusque postulābit ōrdinābuntur ūnō ut ego cēnseō exceptō nē ā potentissimīs ad levissimā dēcrēscat ōrātiō. Ego haec breviter dēmōnstrāsse contentus ita posuī ut locōs ipsōs et genera quam possem apertissimē ostenderem quīdam execūtī sunt verbōsius quibus placuit prōposita  locōrum commūnium māteria quō quaeque rēs modo dīcī posset ostendere sed mihi supervacuum vidēbātur. Nam et ferē appāret quid in injūriam quid in avāritiam quid in testem inimīcum quid in potentēs amīcōs dīcendum sit et dē omnibus hīs omnia dīcere īnfīnītum est tam hercule quam sī contrōversiārum quae sunt quaeque futūrae sunt quaestiōnēs argūmenta sententiās trādere velim. Ipsās autem argūmentōrum velut sēdēs nōn mē quidem omnīs ostendisse cōnfīdō plūrimās tamen. Quod eō dīligentius faciendum fuit quia dēclāmātiōnēs quibus ad pugnam forēnsem velut praepilātīs exercērī solēbāmus ōlim jam ab illā vērā imāgine ōrandī recessērunt atque ad sōlam compositae voluptātem nervīs carent nōn aliō medius fīdius vitiō dīcentium quam quō mancipiōrum negōtiātōrēs fōrmae puerōrum virīlitāte excīsa lēnōcinantur. Nam ut illī rōbur ac lacertōs barbamque ante omnia et alia quae nātūrā propriē maribus dēdit parum exīstimant decōra quaeque fortia sī licēret forent ut dūra molliunt ita nōs habitum ipsum ōrātiōnis virīlem et illam vim strictē rōbustēque dīcendī tenerā quādam ēlocūtiōnis cute operīmus et dum levia sint ac nitida quantum valeant nihil interesse arbitrāmur. Sed mihi nātūram intuentī nēmō nōn vir spadōne fōrmōsior erit nec tam āversa umquam vidēbitur ab opere suō prōvidentia ut dēbilitās inter optima inventa sit nec id ferrō speciōsum fierī putābō quod sī nāscerētur mōnstrum erat. Libīdinem juvet ipsum effēminātī sexūs mendācium numquam tamen hoc continget malīs mōribus rēgnum ut sī quā pretiōsa fēcit fēcerit et bona. Quāpropter ēloquentiam licet hanc ut sentiō enim dicam libīdinōsam resupīnā voluptāte audītōriā probent nūllam esse exīstimābō quae  nē minimum quidem in sē indicium masculī et incorruptī nē dīcam gravis et sānctī virī ostentet. An vērō statuārum artificēs pictōrēsque clārissimī cum corpora quam speciōsissima fingendō pingendōve efficere cuperent numquam in hunc cecidērunt errōrem ut Bagōam aut Megabuxum aliquem in exemplum operis sūmerent sibi sed doryphorōn illum aptum vel mīlitiae vel palaestrae aliōrum quoque juvenum bellicōrum et āthlētārum corpora decōra vērē exīstimārunt nōs quī ōrātōrem studēmus effingere nōn arma sed tympana ēloquentiae dēmus Igitur et ille quem īnstituimus adulēscēns quam maximē potest compōnat sē ad imitātiōnem vēritātis initūrusque frequenter forēnsium certāminum pugnam jam in scholā victōriam spectet et ferīre vītālia ac tuērī sciat et praeceptor id maximē exigat inventum praecipuē probet. Nam ut ad pējōra juvenēs laude dūcuntur ita laudātī in bonīs manent. Nunc illud malī est quod necessāria plērumque silentiō trānseunt nec in dīcendō vidētur inter bonā ūtilitās. Sed haec et in aliō nōbīs tractāta sunt opere et in hōc saepe repetenda nunc ad ōrdinem inceptum. Refūtātiō dupliciter accipī potest nam et pars dēfēnsōris tōta est posita in refūtātiōne et quae dicta sunt ex dīversō dēbent utrimque dissolvī. Et hoc est propriē cui in causīs quārtus adsignātur locus sed utriusque similis condiciō est. Neque vērō ex aliīs locīs ratiō argūmentōrum in hāc parte petī potest quam in cōnfirmātiōne nec locōrum aut sententiārum aut verbōrum et figūrārum alia condiciō est. Adfectus plērumque haec pars mītiōrēs habet. Nōn sine causā tamen difficilius semper est crēditum quod Cicerō saepe testātur dēfendere quam accūsāre. Prīmum  quod est rēs illa simplicior prōpōnitur enim ūnō modō dissolvitur variē cum accūsātōrī satis sit plērumque vērum esse id quod objēcerit patrōnus neget dēfendat trānsferat excūset dēprecētur molliat minuat āvertat dēspiciat dērīdeat. Quārē inde rēcta ferē atque ut sīc dīxerim clāmōsa est āctiō hinc mīlle flexūs et artēs dēsīderantur. Tum accūsātor praemeditāta plēraque domō adfert patrōnus etiam inopīnātīs frequenter occurrit. Accūsātor dat testem patrōnus ex rē ipsa refellit. Accūsātor ā crīminum invidiā etsī falsa sit māteriam dīcendī trahit dē parricīdiō sacrilegiō mājestāte quae patrōnō tantum neganda sunt. Ideōque accūsātiōnibus etiam mediocrēs in dīcendō suffēcērunt bonus dēfēnsor nēmō nisi quī ēloquentissimus fuit. Nam ut quod sentiō semel fīniam tantō est accūsāre quam dēfendere quantō facere quam sānāre vulnera facilius. Plūrimum autem refert et quid prōtulerit adversārius et quō modō. Prīmum igitur intuendum est id cui respōnsūrī sumus proprium sit ējus jūdiciī an ad causam extrā arcessītum. Nam sī est proprium aut negandum aut dēfendendum aut trānsferendum extrā haec in jūdiciīs ferē nihil est. Dēprecātiō quidem quae est sine ūllā speciē dēfēnsiōnis rāra admodum et apud eōs sōlōs jūdicēs quī nūlla certā prōnūntiandī fōrmā tenentur. Quamquam illae quoque apud C. Caesarem et triumvirōs prō dīversārum partium hominibus āctiōnēs etiam sī precibus ūtuntur adhibent tamen patrōcinia nisi hōc nōn fortissimē dēfendentīs est dīcere quid aliud ēgimus Tūberō nisi ut quod hic potest nōs possēmus  Quod sī quandō apud prīncipem aliumve cui utrum velit liceat dīcendum erit dignum quidem morte eum prō quō loquēmur clēmentī tamen servandum esse vel tālem prīmum omnium nōn erit rēs nōbīs cum adversāriō sed cum jūdice deinde fōrma dēlīberātīvae magis māteriae quam jūdiciālis ūtēmur suādēbimus enim ut laudem hūmānitātis potius quam voluptātem ultiōnis concupīscat. Apud jūdicēs quidem secundum lēgem dictūrōs sententiam dē cōnfessīs praecipere rīdiculum est. Ergō quae neque negārī neque trānsferrī possunt utique dēfendenda sunt quāliacumque sunt aut causa cēdendum. Negandī duplicem ostendimus fōrmam aut nōn esse factum aut nōn hoc esse quod factum sit. Quae neque dēfendī neque trānsferrī possunt utique neganda nec sōlum sī fīnītiō potest esse prō nōbīs sed etiam sī nūda īnfitiātiō superest. Testēs erunt multa in eōs dīcere licet chīrographum dē similitūdine litterārum disserendum. Vtīque nihil erit pējus quam cōnfessiō. Vltima est āctiōnis contrōversia cum dēfendendī negandīve nōn est locus id est relātiō. Atquī quaedam sunt quae neque negārī neque dēfendī neque trānsferrī possint. Adulteriī rea est quae cum annō vidua fuisset ēnīxa est līs nōn erit. Quārē illud stultissimē praecipitur quod dēfendī nōn possit silentiō dissimulandum sī quidem est id dē quō jūdex prōnūntiātūrus est. At sī extrā causam sit adductum et tantum conjūnctum mālim quidem dīcere nihil id ad quaestiōnem nec esse in iīs morandum et minus esse quam adversārius dicat tamen velut huic simulātiōnī oblīviōnis ignōscam dēbet enim bonus advocātus prō reī salūte brevem neglegentiae reprēnsiōnem nōn pertimēscere.  Videndum etiam simul nōbīs plūra adgredienda sint an āmōlienda singula. Plūra simul invādimus sī aut tam īnfirma sunt ut pariter inpellī possint aut tam molesta ut pedem cōnferre cum singulīs nōn expediat tum enim tōtō corpore obnitendum et ut sīc dīxerim dērēctā fronte pugnandum est. Interim sī resolvēre ex parte dīversa dicta difficilius erit nostra argūmenta cum adversāriōrum argūmentīs cōnferēmus sī modo haec ut valentiōra videantur efficī poterit. Quae vērō turbā valēbunt dīdūcenda erunt ut quod paulō ante dīxī hērēs erās et pauper et magnā pecūniā appellābāris ā crēditōribus et offenderās et mūtātūrum tabulās testāmentī sciēbās. Vrgent ūniversa at singula quaeque dissolverīs jam illā flammā quae magnā congeriē conualuerat dīductīs quibus alēbātur concidet ut sī vel maxima flūmina in rīvōs dīdūcantur quālibet trānsitum praebent. Itaque prōpositiō quoque secundum hanc ūtilitātem accommodābitur ut ea nunc singula ostendāmus nunc complectāmur ūniversa. Nam interim quod plūribus collēgit adversārius sat est semel prōpōnere ut sī multās causās faciendī quod arguit reō dicet accūsātor fuisse nōs nōn ēnumerātīs singulīs semel hoc in tōtum negēmus quia nōn quisquis causam faciendī sceleris habuit et fēcerit. Saepius tamen accūsātōrī congerere argūmenta reō dissolvere expediet. Id autem quod erit ab adversāriō dictum quō modō refūtārī dēbeat intuendum est. Nam sī erit palam falsum negāre satis est ut prō Cluentiō Cicerō eum quem dīxerat accūsātor ēpōtō pōculō concidisse negat eōdem diē mortuum. Palam etiam contrāria et supervacua et stulta reprēndere nūllīus  est artīs ideōque nec ratiōnem eōrum nec exempla trādere necesse est. Id quoque obscūrum vocant quod sēcrētō et sine teste aut argūmentō dīcitur factum satis nātūrā suā īnfirmum est sufficit enim quod adversārius nōn probat item sī ad causam nōn pertinet. Sed tamen interim ōrātōris est efficere ut quid aut contrārium esse aut ā causā dīversum aut incrēdibile aut supervacuum aut nostrae potius causae videātur esse conjūnctum. Obicitur Oppiō quod dē mīlitum cibāriīs dētrāxerit asperum crīmen sed id contrārium ostendit Cicerō quia īdem accūsātōrēs objēcerint Oppiō quod is voluerit exercitum largiendō corrumpere. Testēs in Cornēlium accūsātor lectī ā tribūnō cōdicis pollicētur facit hoc Cicerō supervacuum quia ipse fateātur. Petit accūsātiōnem in Verrem Q. Caecilius quod fuerat quaestor ējus ipsum Cicerō ut prō sē vidērētur effēcit. Cētera quae prōpōnuntur commūnīs locōs habent. Aut enim conjectūra excutiuntur an vēra sint aut fīnītiōne an propriā aut quālitāte an inhonesta inīqua improba inhūmāna crūdēlia et cētera quae eī generī accidunt. Eaque nōn modo in prōpositiōnibus aut ratiōnibus sed in tōtō genere āctiōnis intuenda an sit crūdēlis ut Labiēnī in Rabīrium lēge perduelliōnis inhūmāna ut Tūberōnis Ligārium exulem accūsantīs atque id agentis nē eī Ceasar ignōscat superba ut in Oppium ex epistulā Cottae reum factum perinde praecipitēs īnsidiōsae inpotentēs dēprehenduntur ex quibus tamen fortissimē invāserīs quod est aut omnibus perīculōsum ut dīcit Cicerō prō Tulliō quis hoc statuit umquam aut cui concēdī sine summō omnium perīculō potest ut eum jūre potuerit occīdere ā quō  metuisse sē dīcat nē ipse posterius occīderētur aut ipsīs jūdicibus ut prō Oppiō monet plūribus nē illud āctiōnis genus in equestrem ōrdinem admittant. Nōnnumquam tamen quaedam bene et contemnuntur vel tamquam levia vel tamquam ad causam nihil pertinentia. Multīs hoc locīs facit Cicerō. Et haec simulātiō interim hūc usque prōcēdit ut quae dīcendō refūtāre nōn possumus quasi fastīdiendō calcēmus. Quoniam vērō maxima pars eōrum similibus cōnstat rīmandum erit dīligentissimē quid sit in quoque quod adsūmitur dissimile. In jūre facile dēprēnditur est enim scrīptum dē rēbus utique dīversīs tantōque magis ipsārum rērum differentia potest esse manifēsta. Illās vērō similitūdinēs quae dūcuntur ex mūtīs animālibus aut inanimīs facile est ēlūdere. Exempla rērum variē tractanda sunt sī nocēbunt quae sī vetera erunt fābulōsa dīcere licēbit sī indubia maximē quidem dissimilia neque enim fierī potest ut pariā sint omnia ut sī Nāsīca post occīsum Ti. Gracchum dēfendātur exemplō Ahālae ā quō Maelius est interfectus Maelium rēgnī adfectātōrem fuisse ā Gracchō lēgēs modo lātās esse populārīs Ahālam magistrum equītum fuisse Nāsīcam prīvātum esse dīcātur. Sī dēfēcerint omnia tum videndum erit an optinērī possit nē illud quidem rēctē factum. Quod dē exemplīs īdem etiam dē jūdicātīs observandum. Quod autem posuī referre quō quidque accūsātor modo dīxerit hūc pertinet ut sī est minus efficāciter ēlocūtus ipsa  ējus verba pōnantur sī ācrī et vehementī fuerit ūsus ōrātiōne eandem rem nostrīs verbīs mītiōribus prōferāmus ut Cicerō dē Cornēliō cōdicem attigit et prōtinus cum quādam dēfēnsiōne ut sī prō luxuriōsō dīcendum sit objecta est paulō līberālior vīta. Sīc et prō sordidō parcum prō maledicō līberum dīcere licēbit. Vtīque numquam committendum est ut adversāriōrum dicta cum suā cōnfirmātiōne referāmus aut etiam locī alicūjus execūtiōne adjuvēmus nisi cum ēlūdenda erunt apud exercitum mihi fuerīs inquit tot annīs forum nōn attigerīs āfuerīs tam diū et cum tam longō intervāllō vēnerīs cum hīs quī in forō habitārunt dē dignitāte contendās Praetereā in contrādictiōnibus interim tōtum crīmen expōnitur ut Cicerō prō Scaurō circā Bostarem facit velutī ōrātiōnem dīversae partīs imitātus aut plūribus prōpositiōnibus jūnctīs ut prō Varēnō cum iter per agrōs et loca sōla faceret cum Pompulēnō in familiam Anchāriānam incīdisse dīxērunt deinde Pompulēnum occīsum esse īlicō Varēnum vīnctum adservātum dum hic ostenderet quid dē eō fierī vellet quod prōdest utique sī erit incrēdibilis reī ōrdō et ipsā expositiōne fidem perditūrus interim per partēs dissolvitur quod contextū nocet et plērumque id est tūtius. Quaedam contrādictiōnēs nātūrā sunt singulae id exemplīs nōn eget. Commūnia bene adprēnduntur nōn tantum quia utriusque sunt partīs sed quia plūs prōsunt respondentī. Neque enim  pigēbit quod saepe monuī referre commūne quī prior dīcit contrārium facit est enim contrārium quō adversārius bene utī potest At enim nōn vērī simile est tantum scelus M. Cottam esse commentum. Quid hoc vērī simile est tantum scelus Oppium esse cōnātum Artificis autem est invenīre in āctiōne adversāriī quae inter sēmet ipsā pugnent aut pugnāre videantur quae aliquandō ex rēbus ipsīs manifēsta sunt ut in causā Caeliānā Clōdiā aurum sē Caeliō commodāsse dīcit quod signum magnae familiāritātis est venēnum sibi parātum quod summī odiī argūmentum est. Tūberō Ligārium accūsat quod is in Āfricā fuerit et queritur quod ab eō ipse in Āfricam nōn sit admissus. Aliquandō vērō praebet ējus reī occāsiōnem minus cōnsīderāta ex adversō dīcentis ōrātiō quod accidit praecipuē cupidīs sententiārum ut ductī occāsiōne dīcendī nōn respiciant quid dīxerint dum locum praesentem nōn tōtam causam intuentur. Quid tam vidērī potest contrā Cluentium quam cēnsōria nōta Quid tam contrā eundem quam fīlium ab Egnātiō corruptī jūdiciī quō Cluentius Oppianicum circumvēnisset crīmine exhērēdātum At haec Cicerō pugnāre invicem ostendit Sed tū Attī cōnsīderēs cēnseō dīligenter utrum cēnsōrium jūdicium grave velīs esse an Egnātī. Sī Egnātī leve est quod cēnsōrēs dē cēterīs subscrīpsērunt ipsum enim Gnaeum Egnātium quem tū gravem esse vīs ex senātū ējēcērunt. Sīn autem cēnsōrum hunc Egnātium quem pater cēnsōria subscrīptiōne exhērēdāvit cēnsōrēs in senātū cum patrem ējēcissent retinuērunt. Illa magis vitiōsē dīcuntur quam acūtē reprēnduntur argūmentum dubium prō necessāriō contrōversum  prō cōnfessō commūne plūribus prō propriō vulgāre supervacuum stultum contrā fidem. Nam et illa accidunt parum cautīs ut crīmen augeant quod probandum est dē factō disputent cum dē auctōre quaerātur inpossibilia adgrediantur prō effectīs relinquant vixdum inchoāta dē homine dīcere quam dē causā mālint hominum vitia rēbus adsignent ut sī quis decemvirātum accūset nōn Appium manifēstīs repugnent dīcant quod aliter accipī possit summam quaestiōnis nōn intueantur nōn ad prōposita respondeant quod ūnum aliquandō recipī potest cum malā causā adhibitīs extrīnsecus remediīs tuenda est ut cum pecūlātus reus Verrēs fortiter et industriē tuitus contrā pīrātās Siciliam dīcitur. Eadem adversus contrādictiōnēs nōbīs oppositās praecepta sunt hoc tamen amplius quod circā eās multī duōbus vitiīs dīversīs labōrant. Nam quīdam etiam in forō tamquam rem molestam et odiōsam praetereunt et iīs plērumque quae compositā domō attulērunt contentī sine adversāriō dīcunt et scīlicet multō magis in scholīs in quibus nōn sōlum contrādictiōnēs omittuntur vērum etiam māteriae ipsae sīc plērumque finguntur ut nihil dīcī prō parte alterā possit. Aliī dīligentiā lāpsī verbīs etiam vel sententiolīs omnibus respondendum putant quod est et īnfīnītum et supervacuum nōn enim causa reprēnditur sed āctor quem ego semper vidērī mālim disertum ut sī dīxerit quod reī prōsit ingeniī crēdātur laus esse nōn causae sī forte quod laedat causae nōn ingenī culpā. Itaque illae reprēnsiōnēs ut obscūritātis quālis in Rullum est īnfantiae in dīcendō quālis  in Pīsōnem īnscītiae rērum verbōrumque et īnsulsitātis etiam quālis in Antōnium est animō dantur et jūstīs odiīs suntque ūtilēs ad conciliandum iīs quōs invīsōs facere volveris odium. Alia respondendī patrōnīs ratiō est aliquandō tamen eōrum nōn ōrātiō modo sed vīta etiam vultus dēnique incessus habitus rēctē incūsārī solet ut adversus Quīntium Cicerō nōn haec sōlum sed ipsam etiam praetextam dēmissam ad tālōs īnsectātus est presserat enim turbulentīs contiōnibus Cluentium Quīntius. Nōnnumquam ēlevandae invidiae grātia quae asperius dicta sunt ēlūduntur ut ā Cicerōne Triārius. Nam cum Scaurī columnās per urbem plaustrīs vectās esse dīxisset ego porrō inquit quī Albānās habeō columnās clītellīs eās adportāvī. Et magis hoc in accūsātōrēs concessum est quibus convīciārī aliquandō patrōciniī fidēs cōgit. Illa vērō adversus omnis et receptā et nōn inhūmāna conquestiō sī callidē quid tacuisse breviāsse obscūrāsse distulisse dīcuntur. Dēfēnsiōnis quoque permūtātiō reprēnditur saepe ut Attius adversus Cluentium Aeschinēs adversus Ctēsiphontem facit cum ille Cicerōnem lēge ūsūrum modo hīc minimē dē lēge dictūrum Dēmosthenēn queritur. Dēclāmātōrēs vērō in prīmīs sunt admonendī nē contrādictiōnēs eās pōnant quibus facillimē respondērī possit neu sibi stultum adversārium fingant. Facimus autem quod maximē ūberēs locī populārēsque sententiae nāscuntur māteriam dīcendī nōbīs quod volumus dūcentibus ut nōn sit ille inūtilis versus nōn male respondit male enim prior ille rogārat.  Fallet haec nōs in forō cōnsuētūdō ubi adversāriō nōn ipsī nōbīs respondēbimus. Ājunt Accium interrogātum cūr causās nōn ageret cum apud eum in tragoediīs tanta vīs esset hanc reddidisse ratiōnem quod illīc ea dīcerentur quae ipse vellet in forō dictūrī adversāriī essent quae minimē vellet. Rīdiculum est ergō in exercitātiōnibus quae forō praeparant prius cōgitāre quid respondērī quam quid ex dīversō dīcī possit. Et bonus praeceptor nōn minus laudāre discipulum dēbet sī quid prō dīversa quam sī quid prō suā parte ācriter excōgitāvit. Rūrsus est aliud in scholīs permittendum semper in forō rārum. Nam locō ā petītōre prīmō contrādictiōne utī quī possumus ubi vēra rēs agitur cum adversārius adhūc nihil dīxerit Incīdunt tamen plērīque in hōc vitium vel cōnsuētūdine dēclāmātōriā vel etiam cupiditāte dīcendī dantque dē sē respondentibus venustissimōs lūsūs cum modō sē vērō nihil dīxisse neque tam stultē dictūrōs modo bene admonitōs ab adversāriō et agere grātiās quod adjūtī sint jocantur frequentissimē vērō id quod firmissimum est numquam iīs respōnsūrum adversārium fuisse quae prōposita nōn essent nisi illa scīret vēra esse et ad fatendum cōnscientia esset inpulsus ut prō Cluentiō Cicerō Nam hoc persaepe dīxistī tibi sīc renūntiārī mē habēre in animō causam hanc praesidiō lēgis dēfendere. Itane est Ab amīcīs inprūdentēs vidēlicet prōdīmur et est nesciō quis dē iīs quōs amīcōs nōbīs arbitrāmur quī nostra cōnsilia ad adversārium dēferat. Quisnam hoc tibi renūntiāvit Quis tam improbus fuit Cui ego autem nārrāvī Nēmō ut opīnor in culpā est nīmīrum tibi istud lēx ipsa renūntiāvit.  At quīdam contrādictiōne nōn contentī tōtōs etiam locōs explicant scīre sē hoc dictūrōs adversāriōs et ita prōsecūtūrōs. Quod factum venustē nostrīs temporibus ēlūsit Vibius Crīspus vir ingeniī jūcundī et ēlegantis ego vērō inquit ista nōn dīcō quid enim attinet illa bis dīcī Nōnnumquam tamen aliquid simile contrādictiōnī pōnī potest sī quid ab adversāriō testātiōnibus comprēnsum in advocātiōnibus jactātum est respondēbimus enim reī ab illīs dictae nōn ā nōbīs excōgitātae aut sī id genus erit causae ut prōpōnere possīmus certa extrā quae dīcī nihil possit ut cum rēs fūrtīva in domō dēprēnsa sit dicat necesse est reus aut sē ignōrante inlātam aut dēpositam apud sē aut dōnātam sibi quibus omnibus etiam sī prōposita nōn sunt respondērī potest. At in scholīs rēctē et nārrābimus et contrādictiōnibus occurrēmus ut in utrumque locum id est prīmum et secundum simul exerceāmur. Quod nisi fēcerīmus numquam ūtēmur contrādictiōne nōn enim erit cui respondeāmus. Est et illud vitium nimium sollicitī et circā omnia mōmenta luctantīs suspectam enim facit jūdicī causam et frequenter quae statim dicta omnem dubitātiōnem sustulissent dīlātā ipsīs praeparātiōnibus fidem perdunt quia patrōnus et aliīs crēdiderit opus fuisse. Fīdūciam igitur ōrātor prae sē ferat semperque ita dīcat tamquam dē causā optimē sentiat. Quod sīcut omnia in Cicerōne praecipuum est. Nam illa summa cūra sēcūritātis est similis tantaque in ōrātiōne auctōritās ut probātiōnis locum optineat dubitāre nōbīs nōn audentibus. Porrō quī scierit quid pars adversa quid nostra habeat valentissimum facile jūdicābit quibus maximē rēbus vel occurrendum sit vel īnstandum.  Ōrdō quidem in parte nūllā minus adfert labōris. Nam sī agimus nostra cōnfirmanda sunt prīmum tum quae nostrīs oppōnuntur refūtanda sī respondēmus prius incipiendum ā refūtātiōne. Nāscuntur autem ex iīs quae contrādictiōnī opposuimus aliae contrādictiōnēs euntque interim longius ut gladiātōrum manūs quae secundae vocantur fīunt et tertiae sī prīma ad ēvocandum adversāriī ictum prōlātā erat et quārtae sī gemināta captātiō est ut bis cavēre bis repetere oportuerit. Quae ratiō et ultrā dūcit. Sed illam etiam quam suprā ostendī simplicem ex adfectibus atque ex adfirmātiōne sōlā probātiōnem recipit refūtātiō quālis est illa Scaurī dē quā suprā dīxī quīn nesciō an etiam frequentior ubi quid negātur. Videndum praecipuē utrīque partī ubi sit reī summā nam ferē accidit ut in causīs multa dicantur dē paucīs jūdicētur. In hīs probandī refūtandīque ratiō est sed adjuvandā vīribus dīcentis et adōrnanda. Quamlibet enim sint ad docendum quod volumus accommodāta jējūna tamen erunt et īnfirma nisi mājōre quōdam ōrātōris spīritū implentur. Quārē et illī commūnēs locī dē testibus dē tabulīs dē argūmentīs aliīsque similibus magnam vim animīs jūdicum adferunt et hī propriī quibus factum quodque laudāmus aut contrā jūstum vel injūstum docēmus mājus aut minus asperius aut mītius. Ex hīs autem aliī ad comparātiōnem singulōrum argūmentōrum faciunt aliī ad plūrium aliī ad tōtīus causae inclīnātiōnem. Ex quibus sunt quī praeparent animum jūdicis sunt quī cōnfirment. Sed praeparātiō quoque aut  cōnfirmātiō aliquandō tōtīus causae est aliquandō partium et proinde ut cuique conveniunt subicienda. Ideōque mīror inter duōs dīversārum sectārum velut ducēs nōn mediocrī contentiōne quaesītum singulīsne quaestiōnibus subiciendī essent locī ut Theodōrō placet an prius docendus jūdex quam movendus ut praecipit Apollodōrus tamquam perierit haec ratiō media et nihil cum ipsīus causae ūtilitāte sit dēlīberandum. Haec praecipiunt quī ipsī nōn dīcunt in forō ut artēs ā secūrīs ōtiōsīsque compositae ipsa pugnae necessitāte turbentur. Namque omnēs ferē quī lēgem dīcendī quasi quaedam mystēria trādidērunt certīs nōn inveniendōrum modo argūmentōrum locīs sed conclūdendōrum quoque nōs praeceptīs alligāvērunt dē quibus brevissimē praelocūtus quid ipse sentiam id est quid clārissimōs ōrātōrēs fēcisse videam nōn tacēbō. Igitur enthȳmēma et argūmentum ipsum id est rem quae probātiōnī alterīus adhibētur appellant et argūmentī ēlocūtiōnem eam vērō ut dīxī duplicem ex cōnsequentibus quod habet prōpositiōnem conjūnctamque eī prōtinus probātiōnem quāle prō Ligāriō causā tum dubia quod erat aliquid in utrāque parte quod probārī posset nunc melior eā jūdicanda est quam etiam dī adjūvērunt. Habet enim ratiōnem et prōpositiōnem nōn habet conclūsiōnem ita est ille inperfectus syllogismus. Ex pugnantibus vērō quod etiam sōlum enthȳmēma quīdam vocant fortior multō probātiō est. Tāle est Cicerōnis prō Milōne ējus igitur mortis sedētis ultōrēs cūjus vītam sī pūtētis per vōs restituī posse  nōlītis. Quod quidem etiam aliquandō multiplicārī solet ut est ab eōdem et prō eōdem reō factum quem igitur cum aliquā grātia nōluit hunc volvit cum aliquōrum querēlā Quem jūre quem locō quem tempore quem inpūne nōn est ausus hunc injūriā inīquō locō aliēnō tempore cum perīculō capitis nōn dubitāvit occīdere Optimum autem vidētur enthȳmēmatis genus cum prōpositō dissimilī vel contrāriō ratiō subjungitur quāle est Dēmosthenīs Nōn enim sī quid umquam contrā lēgēs āctum est idque tū es imitātus idcircō tē convenit poena līberārī quīn ē contrāriō damnārī multō magis. Nam ut sī quis eōrum damnātus esset tū haec nōn scrīpsissēs ita damnātus tū sī fuerīs nōn scrībet alius. Epichiremātōs et quattuor et quīnque et sex etiam factae sunt partēs ā quibusdam. Cicerō maximē quīnque dēfendit ut sit prōpositiō deinde ratiō ējus tum adsūmptiō et ējus probātiō quīnta complexiō quia vērō interim et prōpositiō nōn egeat ratiōnis et adsūmptiō probātiōnis nōnnumquam etiam complexiōne opus nōn sit et quadripertitam et tripertītam et bipertitam quoque fierī posse ratiōcinātiōnem. Mihi et plūribus nihilōminus auctōribus trēs summum videntur. Nam ita sē habet ipsā nātūrā ut sit dē quō quaerātur et per quod probētur tertium adicī potest velut ex cōnsēnsū duōrum antecēdentium. Ita erit prīma intentiō secunda adsūmptiō tertia cōnexiō. Nam cōnfirmātiō prīmae ac secundae partīs et exōrnātiō īsdem cēdere possunt  quibus subiciuntur. Sūmāmus enim ex Cicerōne quīnque partium exemplum Mēlius gubernantur eā quae cōnsiliō reguntur quam quae sine cōnsiliō administrantur. Hanc prīmam partem numerant eam deinceps ratiōnibus variīs et quam cōpiōsissimīs verbīs adprobārī putant oportēre. Hoc ego tōtum cum suā ratiōne ūnum putō aliōquī sī ratiō pars est est autem varia ratiō plūrēs partēs esse dicantur. Adsūmptiōnem deinde pōnit Nihil autem omnium rērum melius quam omnis mundus administrātur. Hūjus adsūmptiōnis quārtō in locō aliam porrō indūcunt adprobātiōnem dē quō īdem quod suprā dīcō. Quīntō indūcunt locō complexiōnem quae aut id īnfert solum quod ex omnibus partibus cōgitur hōc modo cōnsiliō igitur mundus administrātur aut ūnum in locum cum condūxit breviter prōpositiōnem et adsūmptiōnem adjungit quid ex hīs cōnficiātur ad hunc modum quod sī melius geruntur quae cōnsiliō quam quae sine cōnsiliō administrantur nihil autem omnium rērum melius quam omnis mundus administrātur cōnsiliō igitur mundus administrātur. Cui partī cōnsentiō. In tribus autem quās fēcimus partibus nōn est fōrma semper eadem sed ūna in quā īdem conclūditur quod intenditur anima inmortālis est nam quidquid ex sē ipsō movētur inmortāle est anima autem ex sē ipsa movētur inmortālīs igitur est anima. Hoc fit nōn sōlum in singulīs argūmentīs sed in tōtīs causīs quae sunt simplicēs et in quaestiōnibus. Nam et hae prīmam habent prōpositiōnem sacrilegium commīsistī nōn quisquis hominem occīdit caedis tenētur  deinde ratiōnem sed haec est in causīs et quaestiōne longior quam in singulīs argūmentīs et plērumque summā complexiōne vel per ēnumerātiōnem vel per brevem conclūsiōnem testantur quid effēcerint. In hōc genere prōpositiō dubia est dē hāc enim quaeritur. Altera est complexiō nōn pār intentiōnī sed vim habēns parem mors nihil ad nōs nam quod est dissolūtum sēnsū caret quod autem sēnsū caret nihil ad nōs. In aliō genere nōn eadem prōpositiō est quae cōnexiō omnia animālia meliōra sunt quam inanima nihil autem melius est mundō mundus igitur animal. Hic potest vidērī dēesse intentiō potuit enim sīc cōnstituī ratiōcinātiō animal est mundus omnia enim animālia meliōra sunt quam inanima et cētera. Haec prōpositiō aut cōnfessa est ut proxima aut probanda ut quī beātam vītam vīvere volet philosophētur oportet nōn enim concēditur cētera sequī nisi cōnfirmāta prīmā parte nōn possunt. Item adsūmptiō interim cōnfessa est ut omnēs autem volunt beātam vītam vīvere interim probanda ut illa quod est dissolūtum sēnsū caret cum solūta corpore anima an sit inmortālīs vel ad tempus certum maneat sit in dubiō. Quod adsūmptiōnem aliī ratiōnem aliī vocant. Epichīrēma autem nūllō differt ā syllogismīs nisi quod illī et plūrēs habent speciēs et vēra colligunt vērīs epichīrēmatis frequentior circā crēdibilia est ūsus. Nam sī contingeret semper contrōversa cōnfessīs probāre vix esset in hōc genere ūsus ōrātōris. Nam quō ingeniō est opus ut dicās bona ad mē pertinent sōlus enim sum fīlius dēfūnctī vel  sōlus hērēs cum jūre bonōrum possessiō testātī secundum tabulās testāmentī dētur ad mē igitur pertinet Sed cum ipsā ratiō in quaestiōnem venit efficiendum est certum id quō probātūrī sumus quod incertum est ut sī ipsā forte intentiōne dicātur aut fīlius nōn es aut nōn es lēgitimus aut nōn es sōlus itemque aut nōn es hērēs aut nōn jūstum testāmentum est aut capere nōn potes aut habēs cohērēdēs efficiendum est jūstum propter quod nōbīs adjūdicārī bona dēbeant. Sed tum est necessāria illa summa cōnexiō cum intervenit ratiō longior aliōquī sufficiunt intentiō ac ratiō silent enim lēgēs inter arma nec sē expectārī jubent cum eī quī expectāre velit ante injūstā poenā luenda sit quam jūsta repetenda. Ideōque id enthȳmēma quod est ex cōnsequentibus ratiōnis simile dīxērunt. Sed et singula interim quae rēctē pōnuntur ut ipsum illud silent lēgēs inter arma et ā ratiōne incipere fās est deinde conclūdere ut ibīdem quod sī duodecim tabulae nocturnum fūrem quōquō modo diurnum autem sī sē tēlō dēfenderet interficī inpūne voluērunt quis est quī quōquō modo quis interfectus sit pūniendum pūtet Variāvit hīc adhūc et rūrsus ratiōnem tertiō locō posuit cum videat aliquandō gladium nōbīs ab ipsīs porrigī lēgibus. Per omnīs autem partīs dūxit ōrdinem īnsidiātōrī vērō et latrōnī quae potest īnferrī  injūsta nex hoc intentiō quid comitātūs nostrī quid gladiī volunt hoc ratiō quōs habēre certē nōn licēret sī utī illīs nūllō pactō licēret hoc ex ratiōne et intentiōne cōnexiō. Huic generī probātiōnis tribus occurritur modīs id est per omnīs partīs. Aut enim expugnātur intentiō aut adsūmptiō aut conclūsiō nōnnumquam omnia. Sed omnia haec tria sunt. Intentiō expugnātur jūre occīdī eum quī īnsidiātus sit nam prīma statim quaestiō prō Milōne est an eī fās sit lūcem intuērī quī ā sē hominem necātum esse fateātur. Expugnātur adsūmptiō omnibus iīs quae dē refūtātiōne dīximus. Et ratiō quidem numquam est vēra nisi et prōpositiō vēra sit interim vērae prōpositiōnis falsa ratiō est ut virtūs bonum est vērum est sī quis ratiōnem subiciat quod ea locuplētēs faciat vērae intentiōnis falsa sit ratiō. Cōnexiō autem aut vēra negātur cum aliud colligit quam id quod ex priōribus efficitur aut nihil ad quaestiōnem dīcitur pertinēre. Nōn est vēra sīc īnsidiātor jūre occīditur nam cum vītae vim adferat ut hostis dēbet etiam repellī ut hostis rēctē igitur Clōdius ut hostis occīsus est nōn utique nōndum enim Clōdium īnsidiātōrem ostendimus. Sed sit vēra cōnexiō rēctē igitur īnsidiātor ut hostis occīditur nihil ad nōs nōndum enim Clōdius īnsidiātor appāret. Sed ut potest vēra esse intentiō et ratiō et tamen falsa cōnexiō ita sī illa falsa sunt numquam est vēra cōnexiō. Enthȳmēma ab aliīs ōrātōrius syllogismus ab aliīs pars dīcitur syllogismī proptereā quod syllogismus utique  conclūsiōnem et prōpositiōnem habet et per omnēs partēs efficit quod prōposuit enthȳmēma tantum intellegī contentum sit. Syllogismus tālis sōlum bonum virtūs nam id dēmum bonum est quō nēmō male utī potest virtūte nēmō male utī potest bonum est ergō virtūs. Enthȳmēma ex cōnsequentibus bonum est virtūs quā nēmō male ūtī potest. Et contrā nōn est bonum pecūniā nōn enim bonum est quō quis male utī potest pecūnia potest quis male utī nōn igitur bonum est pecūnia. Enthȳmēma ex pugnantibus an bonum est pecūniā quā quis male utī potest Sī pecūnia quae est in argentō signātō argentum est quī argentum omne lēgāvit et pecūniam quae est in argentō signātō lēgāvit argentum autem omne lēgāvit igitur et pecūniam quae est in argentō lēgāvit habet fōrmam syllogismī. Ōrātōrī satis est dīcere cum argentum lēgāverit omne pecūniam quoque lēgāvit quae est in argentō. Perēgisse mihi videor sacra trādentium partēs sed cōnsiliō locus superest. Namque ego ut in ōrātiōne syllogismō quidem aliquandō utī nōn nefās dūcō ita cōnstāre tōtam aut certē cōnfertam esse adgressiōnum et enthȳmēmatum stīpātiōne minimē velim. Dialogīs enim et dialecticīs disputātiōnibus erit similior quam nostrī operis āctiōnibus quae quidem inter sē plūrimum differunt. Namque in illīs hominēs doctī et inter doctōs vērum quaerentēs minūtius et scrūpulōsius scrūtantur omnia et ad liquidum cōnfessumque perdūcunt ut quī sibi et inveniendī et jūdicandī vindicent partīs quārum alteram TOPIKHN alteram KRITIKHN vocant. Nōbīs ad aliōrum jūdicia compōnenda est ōrātiō et saepius  apud omnīnō imperītōs atque illārum certē ignārōs litterārum loquendum est quōs nisi et dēlectātiōne adlicimus et vīribus trahimus et nōnnumquam turbāmus adfectibus ipsa quae jūsta ac vēra sunt tenēre nōn possumus. Locuplēs et speciōsa et imperiōsa vult esse ēloquentiā quōrum nihil cōnsequētur sī conclūsiōnibus certīs et crēbrīs et in ūnam prope fōrmam cadentibus concīsa et contemptum ex humilitāte et odium ex quādam servitūte et ex cōpiā satietātem et ex similitūdine fastīdium tulerit. Ferātur ergō nōn sēmitīs sed campīs nōn ut jējūnī fontēs angustīs fistulīs colliguntur sed ut beātissimī amnēs tōtīs vallibus fluunt ac sibi viam sī quandō nōn accēperit faciat. Nam quid illa miserius lēge velut praefōrmātās īnfantibus litterās persequentium et ut Graecī dīcere solent quem māter amictum dēdit sollicitē cūstōdientium prōpositiō conclūsiō ex cōnsequentibus prōpugnantibus nōn īnspīret nōn augeat nōn mīlle figūrīs variet ac verset ut ea nāscī et ipsa prōvenīre nātūrā nōn manū factā et arte suspectā magistrum fatērī ubīque videantur Quis umquam sīc dīxit ōrātor Nōnne apud ipsum Dēmosthenen paucissima hūjus generis reperiuntur Quae adprēnsa Graecī magis nam hoc solum pējus nōbīs faciunt in catēnās ligant et inexplicābilī seriē cōnectunt et indubitāta colligunt et probant cōnfessa et sē antīquīs per hōc similēs vocant deinde interrogātī numquam respondēbunt quem imitentur. Sed dē figūrīs aliō locō. Nunc illud adiciendum nē iīs  quidem cōnsentīre mē quī semper argūmenta sermōne pūrō et dīlūcidō et distīnctō cēterum minimē ēlātō ōrnātōque putant esse dīcenda. Namque ea distīncta quidem ac perspicua dēbēre esse cōnfiteor in rēbus vērō minōribus etiam sermōne ac verbīs quam maximē propriīs et ex ūsū at sī mājor erit māteria nūllum iīs ōrnātum quī modo nōn obscūret subtrahendum putō. Nam et saepe plūrimum lūcīs adfert ipsa trālātiō cum etiam jūris cōnsultī quōrum summus circā verbōrum proprietātem labor est lītus esse audeant dīcere quā flūctus ēlūdit quoque quid est nātūra magis asperum hoc plūribus condiendum est voluptātibus et minus suspectā argūmentātiō dissimulātiōne et multum ad fidem adjuvat audientīs voluptās nisi forte exīstimāmus Cicerōnem haec ipsa male in argūmentātiōne dīxisse silēre legēs inter arma et gladium nōbīs interim ab ipsīs porrigī lēgibus. Is tamen habendus est modus ut sint ōrnāmentō nōn impedīmentō.  LĪBER SEXTVS PROHOEMIVM Haec Mārcelle Vītōrī ex tuā voluntāte maximē ingressus tum sī quā ex nōbīs ad juvenēs bonōs pervenīre posset ūtilitās novissimē paene etiam necessitāte quādam officiī dēlēgātī mihi sēdulō labōrābam respiciēns tamen illam cūram meae voluptātis quod fīliō cūjus ēminēns ingenium sollicitam quoque parentis dīligentiam merēbātur hanc optimam partem relictūrus hērēditātis vidēbar ut sī mē quod aecum et optābile fuit fāta intercēpissent praeceptōre tamen patre ūterētur. At mē fortūna id agentem diēbus ac noctibus festīnantemque metū meae mortālitātis ita subitō prōstrāvit ut labōris meī frūctus ad nēminem minus quam ad mē pertinēret. Illum enim dē quō summā concēperam et in quō spem ūnicam senectūtīs repōnēbam repetītō vulnere orbitātis āmīsī. Quid nunc agam aut quem ultrā esse ūsum meī dīs repugnantibus crēdam Nam ita forte accidit ut eum quoque librum quem dē causīs corruptae ēloquentiae ēmīsī jam scrībere adgressūs ictū similī ferīrer. Vnum igitur optimum fuit īnfaustum opus et quidquid hoc est in mē īnfēlīcium litterārum super inmātūrum fūnus cōnsūmptūrīs vīscera mea flammīs inicere neque hanc impiam vīvācitātem novīs īnsuper cūrīs fatīgāre. Quis enim mihi bonus parēns ignōscat sī studēre amplius possum ac nōn ōderit hanc animī meī firmitātem sī quis in mē alius ūsus vōcis quam ut incūsem deōs superstēs omnium mēōrum nūllam in terrās dēspicere prōvidentiam testersī nōn meō cāsū cui tamen nihil obicī nisi quod vīvam potest at illōrum certē quōs utique  inmeritōs mors acerba damnāvit ērepta prius mihi mātre eōrundem quae nōndum explētō aetātis ūndēvīcēsimō annō duōs ēnīxa fīliōs quamvīs acerbissimīs raptā fātīs nōn īnfēlīx dēcessit. Ego vel hoc ūnō malō sīc eram adflīctus ut mē jam nūlla fortūna posset efficere felicem. Nam cum omnī virtūte quae in fēminās cadit fūncta īnsānābilem attulit marītō dolōrem tum aetāte tam puellārī praesertim meae comparāta potest et ipsa numerārī inter vulnera orbitātis. Līberīs tamen superstitibus etquod nefās erat sērā sed optābat ipsamē salvō maximōs cruciātūs praecipitī via effugit. Mihi fīlius minor quīntum ēgressus annum prior alterum ex duōbus ēruit lūmen. Nōn sum ambitiōsus in malīs nec augēre lacrimārum causās volō utinamque esset ratiō minuendī sed dissimulāre quī possum quid ille grātiae in vultū quid jūcunditātis in sermōne quōs ingeniī igniculōs quam substantiam placidae et quod sciō vix posse crēdī jam tum altae mentis ostenderit quālis amōrem quīcumque aliēnus īnfāns merērētur. Illud vērō īnsidiantis quō mē validius cruciāret fortūnae fuit ut ille mihi blandissimus mē suīs nūtrīcibus mē aviae ēducantī mē omnibus quī sollicitāre illās aetātēs sōlent anteferret. Quāpropter illī dolōrī quem ex mātre optimā atque omnem laudem supergressa paucōs ante mēnsēs cēperam grātulor. Minus enim est quod flendum meō nōmine quam quod illīus gaudendum est. Vna post haec Quīntiliānī meī spē ac voluptāte nītēbar et poterat sufficere sōlāciō. Nōn enim flōsculōs sīcut prior sed jam decimum aetātis ingressus annum certōs ac dēfōrmātōs frūctūs ostenderat. Jūrō per mālā meā per īnfēlīcem cōnscientiam per illōs manēs nūmina meī dolōris hās mē in illō vīdisse virtūtēs nōn ingeniī modo ad percipiendās disciplīnās quō nihil praestantius cognōvī plūrima expertus studiīque jam tum nōn coāctī sciunt praeceptōrēs sed probitātis pietātis  hūmānitātis līberālitātis ut prōrsus posset hinc esse tantī fulminis metus quod observātum ferē est celerius occīdere festīnātam mātūritātem et esse nesciō quam quae spēs tantās dēcerpat invidiam nē vidēlicet ultrā quam hominī datum est nostrā prōvehantur. Etiam illa fortuita aderant omnia vōcīs jūcunditās clāritāsque ōris suāvitās et in utrācumque linguā tamquam ad eam dēmum nātus esset expressa proprietās omnium litterārum. Sed hae spēs adhūc illa mātūra cōnstantia gravitās contrā dolōrēs etiam ac metus rōbur. Nam quō ille animō quā medicōrum admīrātiōne mēnsum octo valētūdinem tulit Vt mē in suprēmīs cōnsōlātus est Quam etiam dēficiēns jamque nōn noster ipsum illum aliēnātae mentīs errōrem circā scholās litterās habuit Tuōsne ego ō meae spēs inānēs lābentīs oculōs tuum fugientem spīritum vīdī Tuum corpus frīgidum exsangue complexus animam recipere auramque commūnem haurīre amplius potuī dignus hīs cruciātibus quōs ferō dignus hīs cōgitātiōnibus Tēne cōnsulārī nūper adoptiōne ad omnium spēs honōrum propius admōtum tē avunculō praetōrī generum dēstinātum tē omnium spēs avītae ēloquentiae candidātum superstēs parēns tantum in poenās et sī nōn cupīdō lūcis certē patientia vindicet tē reliqua meā aetāte nam frūstrā mala omnia ad crīmen fortūnae relēgāmus. Nēmō nisi suā culpā diū dolet. Sed vīvimus et aliquā vīvendī ratiō quaerenda est crēdendumque doctissimīs hominibus quī ūnicum adversōrum sōlācium litterās putāvērunt. Sī quandō tamen ita resēderit praesēns impetus ut aliquā tot lūctibus alia cōgitātiō īnserī possit nōn injūstē petierim morae veniam. Quis enim dīlātā studia mīrētur quae potius nōn abrupta esse mīrandum est Tum sī qua fuerint minus effecta iīs quae  levius adhūc adflīctī coeperāmus imperitantī fortūnae remittantur quae sī quid mediocrium aliōquī in nostrō ingeniō vīrium fuit ut nōn extīnxerit dēbilitāvit tamen. Sed vel propter hōc nōs contumācius ērigāmus quod illam ut perferre nōbīs difficile est ita facile contemnere. Nihil enim sibi adversus mē relīquit et īnfēlīcem quidem sed certissimam tamen attulit mihi ex hīs malīs sēcūritātem. Bonī autem cōnsulere nostrum labōrem vel propter hōc aecum est quod in nūllum jam proprium ūsum persevērāmus sed omnis haec cūra aliēnās ūtilitātēs sī modo quid ūtile scrībī spectat. Nōs miserī sīcut facultātēs patrimōniī nostrī ita hoc opus aliīs praeparābāmus aliīs relinquēmus. Perōrātiō sequēbātur quam cumulum quīdam conclūsiōnem aliī vocant. Ējus duplex ratiō est posita aut in rēbus aut in adfectibus. Rērum repetītiō et congregātiō quae Graecē dīcitur ANAKEFALAIWSIS ā quibusdam Latīnōrum ēnumerātiō et memoriam jūdicis reficit et tōtam simul causam pōnit ante oculōs et etiam sī per singulā minus mōverat turbā valet. In hāc quae repetēmus quam brevissimē dīcenda sunt et quod Graecō verbō patet dēcurrendum per capita. Nam sī morābimur nōn jam ēnumerātiō sed quasi altera fīet ōrātiō. Quae autem ēnumeranda videntur cum pondere aliquō dīcenda sunt et aptīs excitanda sententiīs et figūrīs utique varianda aliōquī nihil est odiōsius rēcta illā repetītiōne velut memoriae jūdicum diffīdentis. Sunt autem innumerābilēs optimēque in Verrem Cicerō sī pater ipse jūdicāret quid dīceret cum haec probārentur et deinde  subjēcit ēnumerātiōnem aut cum idem et in eundem per invocātiōnem deōrum spoliāta ā praetōre templa dīnumerat. Licet et dubitāre num quid nōs fūgerit et quid respōnsūrus sit adversārius hīs et hīs aut quam spem accūsātor habeat omnibus ita dēfēnsīs. Illa vērō jūcundissima sī contingat aliquod ex adversāriō dūcere argūmentum ut sī dicās relīquit hanc partem causae aut invidiā premere māluit aut ad precēs cōnfūgit meritō cum scīret haec et haec. Sed nōn sunt singulae speciēs persequendae nē sōla videantur quae forte nunc dīxerō cum occāsiōnēs et ex causīs et ex dictīs adversāriōrum et ex quibusdam fortuitīs quoque oriantur. Nec referenda modo nostra sed postulandum etiam ab adversāriīs ut ad quaedam respondeant id autem sī et āctiōnis supererit locus et ea prōposuerīmus quae refellī nōn possint nam prōvocāre quae inde sint fortia nōn arguentīs est sed monentīs. Id ūnum epilogī genus vīsum est plērīsque Atticōrum et philosophīs ferē omnibus quī dē arte ōrātōriā scrīptum aliquid relīquērunt. Id sēnsisse Atticōs crēdō quia Athēnīs adfectus movēre etiam per praecōnem prohibēbātur ōrātor. Philosophōs minus mīror apud quōs vitiī locō est adficī nec bonī mōris vidētur sīc ā vērō jūdicem āvertī nec convenīre bonō vīrō vitiīs ūtī. Necessāriōs tamen adfectūs fatēbuntur sī aliter optinērī vēra et jūsta et in commūne prōfutūra nōn possint. Cēterum illud cōnstitit inter omnēs etiam in aliīs partibus āctiōnis sī multiplex causa sit et plūribus argūmentīs dēfēnsa ūtiliter ANAKEFALAIWSIN fierī solēre sīcut nēmō dubitāverit multās esse causās in quibus nūllō locō sit necessāria sī brevēs et simplicēs fuerint. Haec pars perōrātiōnis accūsātōrī patrōnōque ex aequō commūnis est. Adfectibus quoque īsdem ferē ūtuntur sed aliīs hīc aliīs  ille saepius ac magis nam huic concitāre jūdicēs illī flectere convenit. Vērum et accūsātor habet interim lacrimās ex miserātiōne ējus reī quem ulcīscitur et reus dē indignitāte calumniae cōnspīrātiōnis vehementius interim queritur. Dīvidere igitur haec officia commodissimum quae plērumque sunt ut dīxī prohoemīō similia sed līberiōra plēniōraque. Inclīnātiō enim jūdicum ad nōs petitur initiō parcius cum admittī satis est et ōrātiō tōta superest in epilogō vērō est quālem animum jūdex in cōnsilium ferat et jam nihil amplius dictūrī sumus nec restat quō reservēmus. Est igitur utrīsque commūne conciliāre sibi āvertere ab adversāriō jūdicem concitāre adfectus et compōnere. Et brevissimum quidem hoc praeceptum darī utrīque partī potest ut tōtās causae suae vīrēs ōrātor pōnat ante oculōs et cum vīderit quid invidiōsum favōrābile invīsum miserābile aut sit in rēbus aut vidērī possit ea dīcat quibus sī jūdex esset ipse maximē movērētur. Sed certius est īre per singula. Et quae concilient quidem accūsātōrem in praeceptīs exōrdiī jam dīximus. Quaedam tamen quae illīc ostendere sat est in perōrātiōne implenda sunt magis sī contrā inpotentem invīsum perniciōsum susceptā causā est sī jūdicibus ipsīs aut glōriae damnātiō reī aut dēfōrmitātī futūra absolūtiō. Nam ēgregiē in Vatīnium Calvus factum inquit ambītum scītis omnēs et hoc vōs scīre omnēs sciunt. Cicerō quidem in Verrem etiam ēmendārī posse īnfāmiam jūdiciōrum damnātō reō dīcit quod est ūnum ex suprā dictīs. Metus etiam sī est adhibendus ut facit īdem hunc habet locum fortiōrem quam in prohoemīō. Quā dē rē quid sentīrem aliō  jam librō exposuī. Concitāre quoque invidiam odium īram līberius in perōrātiōne contingit quōrum invidiam grātia odium turpitūdō īram offēnsiō jūdicī facit sī contumāx adrogāns sēcūrus sit quae nōn ex factō modo dictōve aliquō sed vultū habitū aspectū movērī solet ēgregiēque nōbīs adulēscentibus dīxisse accūsātor Cossutiānī Capitōnis vidēbātur Graecē quidem sed in hunc sēnsum ērubēscis Caesarem timēre. Summā tamen concitandī adfectūs accūsātōrī in hōc est ut id quod objēcit aut quam atrōcissimum aut etiam sī fierī potest quam maximē miserābilē esse videātur. Atrōcitās crēscit ex hīs quid factum sit ā quō in quem quō animō quō tempore quō locō quō modō quae omnia īnfīnītōs tractātūs habent. Pulsātum querimur dē rē prīmum ipsa dīcendum tum sī senex sī puer sī magistrātus sī probus sī bene dē rē pūblicā meritus etiam sī percussus sit ā vīlī aliquō contemptōque vel ex contrāriō ā potente nimium vel ab eō quō minimē oportuit et sī diē forte sollemnī aut iīs temporibus cum jūdicia ējus reī maximē exercērentur aut in sollicitō cīvitātis statū item in theātrō in templō in contiōne crēscit invidia et sī nōn errōre nec īra vel etiam sī forte īra sed inīqua quod patrī adfuisset quod respondisset quod honōrēs contrā peteret et sī plūs etiam vidērī potest voluisse quam fēcit plūrimum tamen adfert atrōcitātis modus sī graviter sī contumēliōsē ut Dēmosthenēs ex parte percussī corporis ex vultū ferientis ex habitū invidiam Mīdiae quaerit. Occīsum queror ferrō an igne an venēnō ūnō vulnere an plūribus subitō an expectātiōne tortus ad hanc partem maximē pertinet. Vtitur frequenter accūsātor  et miserātiōne cum aut ējus cāsum quem ulcīscitur aut līberōrum ac parentium sōlitūdinem conqueritur. Etiam futūrī temporis imāgine jūdicēs movet quae maneant eōs quī dē vī et injūriā questī sunt nisi vindicentur fugiendum dē cīvitāte cēdendum bonīs aut omnia quaecumque inimīcus fēcerit perferenda. Sed saepius id est accūsātōris āvertere jūdicem ā miserātiōne quā reus sit ūsūrus atque ad fortiter ad jūdicandum concitāre. Cūjus locī est etiam occupāre quae dictūrum factūrumve adversārium pūtēs. Nam et cautiōrēs ad cūstōdiam suae religiōnis jūdicēs facit et grātiam respōnsūrīs aufert cum ea quae praedicta sunt ab accūsātōre jam sī prō reō repetentur nōn sint nova ut Servius Sulpicius contrā Aufidiam nē signātōrum nē ipsīus discrīmen obiciātur sibi praemonet. Nec nōn ab Aeschine quālī sit ūsūrus Dēmosthenēs āctiōne praedictum est. Docendī quoque interim jūdicēs quid rogantibus respondēre dēbeant quod est ūnum repetītiōnis genus. Perīclitantem vērō commendat dignitās et studia fortia et susceptae bellō cicātrīcēs et nōbilitās et merita mājōrum. Hoc quod proximē dīxī Cicerō atque Asinius certātim sunt ūsī prō Scaurō patre hic ille prō fīliō. Commendat et causa perīculī sī suscēpisse inimīcitiās ob aliquod factum honestum vidētur praecipuē bonitās hūmānitās misericordiā jūstius enim petere eā quisque vidētur ā jūdice quae aliīs ipse praestiterit. Referenda pars haec quoque ad ūtilitātem reī pūblicae ad jūdicum glōriam ad exemplum ad memoriam posteritātis. Plūrimum tamen valet miserātiō quae jūdicem nōn flectī tantum cōgit sed mōtum quoque animī suī lacrimīs cōnfitērī. Haec petētur aut ex iīs quae passus est  reus aut iīs quae quam cum maximē patitur aut iīs quae damnātum manent quae et ipsa duplicantur cum dīcimus ex quā illī fortūna et in quam reccidendum sit. Adfert in hīs mōmentum et aetās et sexus et pignora libērī dīcō et parentēs et propinquī. Quae omnia tractārī variē solent. Nōnnumquam etiam ipse patrōnus hās partēs subit ut Cicerō prō Milōne Ō mē miserum Ō tē īnfēlīcem Revocāre mē tū in patriam Milō potuistī per hōs ego tē in patriā per eōsdem retinēre nōn poterō maximēque sī ut tum accidit nōn conveniunt eī quī accūsātur precēs nam quis ferret Milōnem prō capite suō supplicantem quī ā sē virum nōbilem interfectum quia id fierī oportuisset fatērētur Ergō et illī captāvit ex ipsā praestantia animī favōrem et in locum lacrimārum ējus ipse successit. Hīs praecipuē locīs ūtilēs sunt prosōpopoeiae id est fictae aliēnārum persōnārum ōrātiōnēs. Quāle lītigātōre dīcit patrōnum nūdae tantum rēs movent at cum ipsōs loquī fingimus ex persōnīs quoque trahitur adfectus. Nōn enim audīre jūdex vidētur aliēna mala dēflentīs sed sēnsum ac vōcem auribus accipere miserōrum quōrum etiam mūtus aspectus lacrimās movet quantōque essent miserābiliōra sī ea dīcerent ipsī tantō sunt quādam portiōne ad adficiendum potentiōra cum velut ipsōrum ōre dīcuntur ut scaenicīs āctōribus eadem vōx eademque prōnūntiātiō plūs ad movendōs adfectūs sub persōnā valet. Itaque īdem Cicerō  quamquam precēs nōn dat Milōnī eumque potius animī praestantia commendat accommodāvit tamen eī verba convenientīs etiam fortī virō conquestiōnēs Frūstrā inquit meī susceptī labōrēs Ō spēs fallācēs Ō cōgitātiōnēs inānēs meās Numquam tamen dēbet longā esse miserātiō. Nec sine causā dictum est nihil facilius quam lacrimās inārēscere. Nam cum etiam vērōs dolōrēs mītiget tempus citius ēvānēscat necesse est illa quam dīcendō effīnximus imāgō in quā sī morāmur fatīgātur lacrimīs audītor et requiēscit et ab illō quem cēperat impetū ad ratiōnem redit. Nōn patiāmur igitur frīgēscere hoc opus et adfectum cum ad summum perdūxerīmus relinquāmus nec spērēmus fore ut aliēna māla quisquam diū plōret ideōque cum in aliīs tum in hāc maximē parte crēscere dēbet ōrātiō quia quidquid nōn adicit priōribus etiam dētrahere vidētur et facile dēficit adfectus quī dēscendit. Nōn sōlum autem dīcendō sed etiam faciendō quaedam lacrimās movēmus unde et prōdūcere ipsōs quī perīclitentur squālidōs atque dēfōrmēs et līberōs eōrum ac parentīs īnstitūtum et ab accūsātōribus cruentum gladium ostendī et lēcta ē vulneribus ossa et vestēs sanguine perfūsās vidēmus et vulnera resolvī verberāta corpora nūdārī. Quārum rērum ingēns plērumque vīs est velut in rem praesentem animōs hominum dūcentium ut populum Rōmānum ēgit in furōrem praetextā C. Caesaris praelāta in fūnere cruentā. Sciēbātur interfectum eum corpus dēnique ipsum impositum lectō erat at vestis tamen illā sanguine madēns ita repraesentāvit imāginem sceleris ut nōn occīsus esse Caesar sed tum maximē occīdī vidērētur. Sed nōn ideō probāverim quod factum et lēgō et ipse aliquandō vīdī dēpictam in tabulā  sīpariōve imāginem reī cūjus atrōcitāte jūdex erat commovendus quae enim est āctōris īnfantia quī mūtam illam effigiem magis quam ōrātiōnem prō sē putet locūtūram At sordēs et squālōrem et propinquōrum quoque similem habitum sciō prōfuisse et magnum ad salūtem mōmentum precēs attulisse quārē et obsecrātiō illa jūdicum per cārissima pignora utique sī et reō sint līberī conjux parentēs ūtilis erit et deōrum etiam invocātiō velut ex bonā cōnscientiā profectā vidērī solet strātum dēnique jacere et genua complectī nisi sī tamen persōna nōs et ante actā vīta et reī condiciō prohibēbit quaedam enim tam fortiter tuenda quam facta sunt. Vērum sīc habenda est auctōritātis ratiō nē sit invīsa sēcūritās. Fuit quondam inter haec omnia potentissimum quō L. Mūrēnam Cicerō accūsantibus clārissimīs virīs ēripuisse praecipuē vidētur persuāsitque nihil esse ad praesentem rērum statum ūtilius quam duōs Kal. Ian. ingredī cōnsulātum. Quod genus nostrīs temporibus tōtum paene sublātum est cum omnia cūrae tūtēlaeque ūnīus innīxa perīclitārī nūllō jūdiciī exitū possint. Dē accūsātōribus et reīs sum locūtus quia in perīculīs maximē versātur adfectus. Sed prīvātae quoque causae utrumque habent perōrātiōnis genus et illud quod est ex ēnumerātiōne probātiōnum et hoc quod ex lacrimīs sī aut statū perīclitārī aut opīniōne lītigātor vidētur. Nam in parvīs quidem lītibus hās tragoediās movēre tāle est quasi sī persōnam Herculis et coturnōs aptāre īnfantibus vēlīs. Nē illud quidem indignum est admonitiōne ingēns in epilogīs meō jūdiciō vertī discrīmen quō modo sē dīcentī quī excitātur accommodet. Nam et imperītia et rūsticitās et rigor et dēfōrmitās adferunt interim frīgus dīligenterque  sunt haec āctōrī prōvidenda. Equidem repugnantīs patrōnō et nihil vultū commōtōs et intempestīvē residentis et factō aliquō vel ipsō vultū rīsum etiam moventīs saepe vīdī praecipuē vērō cum aliquā velut scaenicē fīunt aliam cadunt. Trānstulit aliquandō patrōnus puellam quae soror esse adversāriī dīcēbātur nam dē hoc līs erat in adversā subsellia tamquam in gremiō frātris relictūrus at is ā nōbīs praemonitus discesserat. Tum ille aliōquī vir fācundus inopīnātae reī cāsū obmūtuit et īnfantem suam frīgidissimē reportāvit. Alius imāginem marītī prō reā prōferre magnī putāvit at ea rīsum saepius fēcit. Nam et iī quōrum officiī erat ut trāderent eam ignārī quī esset epilogus quotiēns respexisset patrōnus offerēbant palam et prōlātā novissimē dēfōrmitāte ipsa nam senis cadāverī cēra erat īnfūsa praeteritam quoque ōrātiōnis grātiam perdidit. Nec ignōtum quid Glycōnī cui Spyridīōn fuit cognōmen acciderit. Huic puer quem is prōductum quid flēret interrogābat ā paedagōgō sē vellicārī respondit. Sed nihil illa circā Caepasiōs Cicerōnis fābula efficācius ad perīcula epilogōrum. Omnia tamen haec tolerābilia iīs quibus āctiōnem mūtāre facile est at quī ā stilō nōn recēdunt aut conticēscunt ad hōs cāsūs aut frequentissimē falsa dīcunt. Inde est enim tendit ad genua vestra supplicēs manūs et haeret in complexū līberōrum miser et revocat ecce mē etiam sī nihil hōrum is dē quō dīcitur faciat. Ex scholīs haec vitia in quibus omnia libēre fingimuset inpūne quia prō factō est quidquid volvimus nōn admittit hoc īdem vēritās ēgregiēque Cassius dīcentī adulēscentulō quid mē torvō vultū intuēris Sevēre nōn mehercule  inquit faciēbam sed sīc scrīpsistī ecce et quam potuit truculentissimē eum aspexit. Illud praecipuē monendum nē quī nisi summīs ingeniī vīribus ad movendās lacrimās adgredī audeat nam ut est longē vehementissimus hic cum inualuit adfectus ita sī nīl efficit tepet quem melius īnfirmus āctor tacitīs jūdicum cōgitātiōnibus relīquisset. Nam et vultus et vōx et ipsa illa excitātī reī faciēs lūdibriō etiam plērumque sunt hominibus quōs nōn permōvērunt. Quārē mētiātur ac dīligenter aestimet vīrēs suās āctor et quantum onus subitūrus sit intellegat nihil habet ista rēs medium sed aut lacrimās merētur aut rīsum. Nōn autem commovēre tantum miserātiōnem sed etiam discutere epilogī est proprium cum ōrātiōne continuā quae mōtōs lacrimīs jūdicēs ad jūstitiam redūcat tum etiam quibusdam urbānē dictīs quāle est datē puerō pānem nē plōret et corpulentō lītigātōrī cūjus adversārius item puer circā jūdicēs erat ab advocātō lātus Quid faciam Ego tē bājulāre nōn possum. Sed haec tamen nōn dēbent esse mīmica. Itaque nec illum probāverim quamquam inter clārissimōs suī temporis ōrātōrēs fuit quī puerīs in epilogum prōductīs tālōs jēcit in medium quōs illī dīripere coepērunt namque haec ipsa discrīminis suī ignōrantia potuit esse miserābilis neque illum quī cum esset cruentus gladius ab accūsātōre prōlātūs quō is hominem probābat occīsum subitō ex subselliīs ut territus fugit et capite ex parte vēlātō cum ad agendum ex turbā prōspexisset interrogāvit an jam ille cum gladiō recessisset. Fēcit enim rīsum sed rīdiculus fuit. Discutiendae tamen ōrātiōne ējus modī scaenae ēgregiēque Cicerō quī contrā imāginem Sāturnīnī prō Rabīriō graviter et contrā juvenem cūjus subinde vulnus in jūdiciō resolvēbātur prō Varēnō multa dīxit urbānē.  Sunt et illī lēniōrēs epilogī quibus adversāriō satisfacimus sī forte sit ējus persōna tālis ut illī dēbeātur reverentia aut cum amīcē aliquid commonēmus et ad concordiam hortāmur. Quod est genus ēgregiē tractātum ā Passiēnō cum in Domitiae uxōris suae pecūniāriā līte adversus frātrem ējus Aēnobarbum ageret nam cum dē necessitūdine multā dīxisset dē fortūnā quoque quā uterque abundābat adjēcit nihil vōbīs minus deest quam dē quō contenditis. Omnīs autem hōs adfectus etiam sī quibusdam videntur in prohoemīō atque in epilogō sēdem habēre in quibus sānē sint frequentissimī tamen aliae quoque partēs recipiunt sed breviōrēs ut cum ex iīs plūrima sint reservanda. At hic sī usquam tōtōs ēloquentiae aperīre fontēs licet. Nam et sī bene dīximus reliqua possidēbimus jam jūdicum animōs et ē cōnfragōsīs atque asperīs ēvectī tōta pandere possumus vēla et cum sit maxima pars epilogī amplificātiō verbīs atque sententiīs utī licet magnificīs et ōrnātīs. Tunc est commovendum theātrum cum ventum est ad ipsum illud quō veterēs tragoediae cōmoediaeque clūduntur plodite. In aliīs autem partibus tractandus erit adfectus ut quisque nāscētur nam neque expōnī sine hōc rēs atrōcēs et miserābilēs dēbent cum dē quālitāte alicūjus reī quaestiō est et probātiōnibus ūnīus cūjusque reī rēctē subjungitur. Vbī vērō conjūnctam ex plūribus causam agimus etiam necesse erit utī plūribus quasi epilogīs ut in Verrem Cicerō fēcit nam et Philodamō et nauarchīs et crucī cīvis Rōmānī et aliīs plūrimīs suās lacrimās dedit. Sunt quī hōs MERIKOUS EPILOGŌUS vocent quō partītam perōrātiōnem significant. Mihi nōn tam partēs ējus quam speciēs videntur sī quidem et epilogī  et perōrātiōnis nōmina ipsa apertē satis ostendunt hanc esse cōnsummātiōnem ōrātiōnis. Quamvīs autem pars haec jūdiciālium causārum summē praecipuēque cōnstet adfectibus et aliquā dē iīs necessāriō dīxerim nōn tamen potuī ac nē dēbuī quidem istum locum in ūnam speciem conclūdere. Quārē adhūc opus superest cum ad optinenda quae volumus potentissimum tum suprā dictīs multō difficilius movendī jūdicum animōs atque in eum quem volumus habitum fōrmandī et velut trānsfigūrandī. Quā dē rē paucā quae postulābat māteria sīc attigī ut magis quid oportēret fierī quam quō id modo cōnsequī possēmus ostenderem. Nunc altius omnis reī repetenda ratiō est. Nam et per tōtam ut dīximus causam locus est adfectibus et eōrum nōn simplex nātūra nec in trānsitū tractanda. Quō nihil adferre mājus vīs ōrandī potest nam cētera forsitan tenuīs quoque et angusta ingenī vēna sī modo vel doctrīna vel ūsū sit adjūtā generāre atque ad frūgem aliquam perdūcere queat certē sunt semperque fuērunt nōn parum multī quī satis perītē quae essent probātiōnibus ūtilia reperīrent. Quōs equidem nōn contemnō sed hāctenus ūtilēs crēdō nē quid per eōs jūdicī sit ignōtum atque ut dīcam quod sentiō dignōs ā quibus causam disertī docērentur quī vērō jūdicem rapere et in quem vellet habitum animī posset perdūcere quō dīcente flendum īrāscendum esset rārus fuit. Atquī hoc est quod dominētur in jūdiciīs hīc ēloquentia rēgnat. Namque argūmenta plērumque nāscuntur ex causā et prō meliōre parte plūra sunt semper ut quī per haec vīcit tantum nōn dēfuisse sibi advocātum sciat ubi vērō animīs  jūdicum vīs adferenda est et ab ipsā vērī contemplātiōne abdūcendā mēns ibi proprium ōrātōris opus est. Hoc nōn docet lītigātor hoc causārum lībellīs nōn continētur. Probātiōnēs enim efficiant sānē ut causam nostram meliōrem esse jūdicēs pūtent adfectūs praestant ut etiam velint sed id quod volunt crēdunt quoque. Nam cum īrāscī fāvēre ōdisse miserērī coepērunt agī jam rem suam exīstimant et sīcut amantēs dē fōrmā jūdicāre nōn possunt quia sēnsum oculōrum praecipit animus ita omnem vēritātis inquīrendae ratiōnem jūdex omittit occupātus adfectibus aestū fertur et velut rapidō flūminī obsequitur. Ita argūmenta ac testēs quid ēgerint prōnūntiātiō ostendit commōtus autem ab ōrātōre jūdex quid sentiat sedēns adhūc atque audiēns cōnfitētur. An cum ille quī plērīsque perōrātiōnibus petitur flētus ērūpit nōn palam dicta sententia est Hūc igitur incumbat ōrātor hoc opus ējus hic labor est sine quō cētera nūda jējūna īnfirma ingrāta sunt adeō velut spīritus operis hūjus atque animus est in adfectibus. Hōrum autem sīcut antīquitus trāditum accēpimus duae sunt speciēs alteram Graecī PAQŌS vocant quod nōs vertentēs rēctē ac propriē adfectum dīcimus alteram HQŌS cūjus nōmine ut ego quidem sentiō caret sermō Rōmānus mōrēs appellantur atque inde pars quoque illa philosophiae HQIKH mōrālis est dicta. Sed ipsam reī nātūram spectantī mihi nōn tam mōrēs significārī videntur quam mōrum quaedam proprietās nam ipsīs quidem omnis habitus mentis continētur. Cautiōrēs voluntātem complectī quam nōmina interpretārī māluērunt. Adfectus igitur hōs concitātōs illōs mītēs atque compositōs esse dīxērunt in alterō vehementēs mōtus in  alterō lenēs dēnique hōs imperāre illōs persuādēre hōs ad perturbātiōnem illōs ad benivolentiam praevalēre. Adiciunt quīdam HQŌS perpetuum PAQŌS temporāle esse. Quod ut accidere frequentius fateor ita nōnnūllās crēdō esse māteriās quae continuum dēsidērent adfectum. Nec tamen minus artīs aut ūsūs hī lēniōrēs habent vīrium atque impetus nōn tantundem exigunt. In causīs vērō etiam plūribus versantur immō secundum quendam intellēctum in omnibus. Nam cum ex illō et hōc locō nihil nōn ab ōrātōre tractētur quidquid dē honestīs et ūtilibus dēnique faciendīs ac nōn faciendīs dīcitur HQŌS vocārī potest. Quīdam commendātiōnem atque excūsātiōnem propriā hūjus officiī putāvērunt nec abnūō esse ista in hāc parte sed nōn concēdō ut sōla sint. Quīn illud adhūc adiciō PAQŌS atque HQŌS esse interim ex eādem nātūrā ita ut illud mājus sit hoc minus ut amor PAQŌS cāritās HQŌS interdum dīversa inter sē sīcut in epilogīs nam quae PAQŌS concitāvit HQŌS solet mītigāre. Propriē tamen mihi hūjus nōminis exprimendā nātūrā est quātenus appellātiōne ipsa nōn satis significārī vidētur. HQŌS quod intellegimus quodque ā dīcentibus dēsīderāmus id erit quod ante omnia bonitāte commendābitur nōn solum mīte ac placidum sed plērumque blandum et hūmānum et audientibus amābile atque jūcundum in quō exprimendō summa virtūs ea est ut fluere omnia ex nātūrā rērum hominumque videantur quō mōrēs dīcentīs ex ōrātiōne perlūceant et quōdam modo agnōscantur. Quod est sine dubiō inter conjūnctās maximē persōnās quotiēns ferimus ignōscimus satisfacimus monēmus procul ab īrā procul ab odiō. Sed tamen alia patris adversus fīlium tūtōris adversus pūpillum marītī adversus uxōrem moderātiō est hī enim praeferunt eōrum  ipsōrum ā quibus laeduntur cāritātem neque aliō modō invīsōs eōs faciunt quam quod amāre ipsī videntur alia cum senex adulēscentis aliēnī convīcium honestus īnferiōris fert hic enim tantum concitārī illīc etiam adficī dēbet. Sunt et illa ex eādem nātūrā sed mōtus adhūc minōris veniam petere adulēscentiae dēfendere amōrēs. Nōnnumquam etiam lēnis calōris aliēnī dērīsus ex hāc fōrmā vēnit sed is nōn ex jocīs tantum. Vērum aliquantō magis propriā fuerit virtūtis simulātiō satisfaciendī rogandī et EIRWNĒIA quae dīversum eī quod dīcit intellēctum petit. Hinc etiam ille mājor ad concitandum odium nāscī adfectus solet cum hōc ipsō quod nōs adversāriīs summittimus intellegitur tacita inpotentiae exprobrātiō namque eōs gravīs et intolerābilēs id ipsum dēmōnstrat quod cēdimus. Et ignōrant cupidī maledīcendī aut adfectātōrēs lībertātis plūs invidiam quam convīcium posse nam invidiā adversāriōs convīcium nōs invīsōs facit. Ille jam paene medius adfectus est ex amōribus ex dēsīderiīs amīcōrum et necessāriōrum nam et hoc mājor est et illō minor. Nōn parum significanter etiam illa in scholīs HQH dīxerimus quibus plērumque rūsticōs superstitiōsōs avārōs timidōs secundum condiciōnem positiōnum effingimus nam sī HQH mōrēs sunt cum hōs imitāmur ex hīs dūcimus ōrātiōnem. Dēnique HQŌS omne bonum et cōmem virum poscit. Quās virtūtēs cum etiam in lītigātōre dēbeat ōrātor sī fierī potest adprobāre utique ipse aut habeat aut habēre crēdātur. Sīc prōderit plūrimum causīs quibus ex suā bonitāte faciet fidem. Nam quī dum dīcit malus vidētur utique male dīcit  nōn enim vidētur jūsta dīcere aliōquī HQŌS nōn vidērētur. Quārē ipsum etiam dīcendī genus in hōc placidum esse dēbet ac mīte nihil superbum nihil ēlātum saltem ac sublīme dēsīderat propriē jūcundē crēdibiliter dīcere sat est ideōque eī medius ille ōrātiōnis modus maximē convenit. Dīversum est huic quod PAQŌS dīcitur quodque nōs adfectum propriē vocāmus et ut proximē utriusque differentiam signem illud cōmoediae hoc tragoediae magis simile. Haec pars circā īram odium metum invidiam miserātiōnem ferē tōta versātur quae quibus ex locīs dūcenda sint et manifēstum omnibus et ā nōbīs in ratiōne prohoemīī atque epilogī dictum est. Et metum tamen duplicem intellegī volō quem patimur et quem facimus et invidiam namque altera invidum alterā invidiōsum facit. Hoc autem hominis illud reī est in quō et plūs habet operis ōrātiō. Nam quaedam videntur gravia per sē parricīdium caedēs venēficium quaedam efficienda sunt. Id autem contingit cum magnīs aliōquī malīs gravius esse id quod passī sumus ostenditur quāle est apud Vergilium ō fēlīx ūna ante aliās Priamēia virgō hostīlem ad tumulum Trōjae sub moenibus altīs jussa morī quam miser enim cāsus Andromachae sī comparāta eī fēlīx Polyxena aut cum ita exaggerāmus injūriam nostram ut etiam quae multō minōra sunt intoleranda dicāmus sī pulsāssēs dēfendī nōn poterās vulnerāstī. Sed haec dīligentius cum dē amplificātiōne dīcēmus. Interim notāsse contentus sum nōn id sōlum agere adfectūs ut quae sunt ostendantur  acerba ac lūctuōsa sed etiam ut quae toleranda habērī solent gravia videantur ut cum in maledictō plūs injūriae quam in manū in īnfāmiā plūs poenae dīcimus quam in morte. Namque in hōc ēloquentiae vīs est ut jūdicem nōn in id tantum compellat in quod ipsa reī nātūra dūcētur sed aut quī nōn est aut mājōrem quam est faciat adfectum. Haec est illa quae dinōsīs vocātur rēbus indignīs asperīs invidiōsīs addēns vim ōrātiō qua virtūte praeter aliās plūrimum Dēmosthenēs valuit. Quod sī trādita mihi sequī praecepta sufficeret satisfēceram huic partī nihil eōrum quae lēgī vel didicī quod modo probābile fuit omittendō sed prōmere in animō est quae latent et penitus ipsa hūjus locī aperīre penetrālia quae quidem nōn aliquō trādente sed experīmentō meō ac nātūrā ipsa duce accēpī. Summā enim quantum ego quidem sentiō circā movendōs adfectus in hōc posita est ut moveāmur ipsī. Nam et lūctūs et īrae et indignātiōnis aliquandō etiam rīdicula fuerit imitātiō sī verba vultumque tantum nōn etiam animum accommodārīmus. Quid enim aliud est causae ut lūgentēs utique in recentī dolōre disertissimē quaedam exclāmāre videantur et īrā nōnnumquam indoctīs quoque ēloquentiam faciat quam quod illīs inest vīs mentis et vēritās ipsa mōrum Quārē in iīs quae esse vērī similia volēmus sīmus ipsī similēs eōrum quī vērē patiuntur adfectibus et ā tālī animō proficīscātur ōrātiō quālem facere jūdicī volet. An ille dolēbit quī audiet mē quī in hoc dicam nōn dolentem Īrāscētur sī nihil ipse quī in īram concitat eī quod exigit simile patiētur Siccīs agentīs oculīs lacrimās dabit Fierī nōn potest nec incendit nisi ignis nec madēscimus nisi ūmōre nec rēs ūlla dat alterī colōrem quem nōn ipsa habet. Prīmum est igitur ut apud nōs valeant ea quae valēre apud jūdicem volumus adficiāmurque antequam adficere  cōnēmur. At quō modo fīet ut adficiāmur Neque enim sunt mōtus in nostrā potestāte. Temptābō etiam dē hōc dīcere. Quās FANTASĪĀS Graecī vocant nōs sānē vīsiōnēs appellēmus per quās imāginēs rērum absentium ita repraesentantur animō ut eās cernere oculīs ac praesentēs habēre videāmur hās quisquis bene cēperit is erit in adfectibus potentissimus. hās Quīdam dīcunt EUFANTASIWTON quī sibi rēs vōcēs āctus secundum vērum optimē finget quod quidem nōbīs volentibus facile continget nisi vērō inter ōtiā animōrum et spēs inānēs et velut somnia quaedam vigilantium ita nōs hae dē quibus loquor imāginēs prōsecuntur ut peregrīnārī nāvigāre proeliārī pōpulōs adloquī dīvitiārum quās nōn habēmus ūsum videāmur dispōnere nec cōgitāre sed facere hōc animī vitium ad ūtilitātem nōn trānsferēmus. ad Hominem occīsum queror nōn omnia quae in rē praesentī accidisse crēdibile est in oculīs habēbō nōn percussor ille subitus ērumpet nōn expavēscet circumventus exclāmābit vel rogābit vel fugiet nōn ferientem nōn concidentem vidēbō nōn animō sanguis et pallor et gemitus extrēmus dēnique expīrantis hiātus īnsidet Īnsequētur ENARGĒIĀ quae ā Cicerōne inlūstrātiō et ēvidentia nōminātur quae nōn tam dīcere vidētur quam ostendere et adfectus nōn aliter quam sī rēbus ipsīs intersīmus sequentur. An nōn ex hīs vīsiōnibus illa sunt excussī manibus radiī revolūtāque pēnsā levīque patēns in pectore vulnus  equus ille in fūnere Pallantis positīs īnsignibus Quid nōn īdem poēta penitus ultimī fātī cēpit imāginem ut dīceret et dulcis moriēns reminīscitur Argos Vbī vērō miserātiōne opus erit nōbīs ea dē quibus querēmur accidisse crēdāmus atque id animō nostrō persuādeāmus. Nōs illī sīmus quōs gravia indigna trīstia passōs querēmur nec agāmus rem quasi aliēnam sed adsūmāmus parumper illum dolōrem ita dicēmus quae in nostrō similī cāsū dictūrī essēmus. Vīdī ego saepe histriōnēs atque cōmoedōs cum ex aliquō graviōre āctū persōnam dēposuissent flentēs adhūc ēgredī. Quod sī in aliēnīs scrīptīs sōla prōnūntiātiō ita falsīs accendit adfectibus quid nōs faciēmus quī illa cōgitāre dēbēmus ut movērī perīclitantium vice possīmus Sed in scholā quoque rēbus ipsīs adficī convenit eāsque vērās sibi fingere hoc magis quod illīc ut lītigātōrēs loquimur frequentius quam ut advocātī orbum agimus et naufragum et perīclitantem quōrum induere personās quid attinet nisi adfectūs adsūmimus Haec dissimulanda mihi nōn fuērunt quibus ipse quantuscumque sum aut fuī pervēnisse mē ad aliquod nōmen ingenī crēdō frequenter mōtus sum ut mē nōn lacrimae sōlum dēprēnderent sed pallor et vērī similis dolor. Huic dīversa virtūs quae rīsum jūdicis movendō et illōs trīstēs solvit adfectūs et animum ab intentiōne rērum frequenter āvertit et aliquandō etiam reficit et ā satietāte vel ā fatīgātiōne renovat. Quanta sit autem in eā difficultās vel duo maximī ōrātōrēs alter Graecae alter Latīnae ēloquentiae  prīnceps docent nam plērīque Dēmosthenī facultātem dēfuisse hūjus reī crēdunt Cicerōnī modum. Nec vidērī potest nōluisse Dēmosthenēs cūjus pauca admodum dicta nec sānē cēterīs ējus virtūtibus respondentia palam ostendunt nōn displicuisse illī jocōs sed nōn contigisse. Noster vērō nōn sōlum extrā jūdicia sed in ipsīs etiam ōrātiōnibus habitus est nimius rīsus adfectātor. Mihi quidem sīve id rēctē jūdicō sīve amōre inmodicō praecipuī in ēloquentiā virī labor mīra quaedam in eō vidētur fuisse urbānitās. Nam et in sermōne cotīdiānō multa et in altercātiōnibus et interrogandīs testibus plūra quam quisquam dīxit facētē et illa ipsa quae sunt in Verrem dicta frīgidius aliīs adsignāvit et testimōniī locō posuit ut quō sunt magis vulgāria eō sit crēdibilius illa nōn ab ōrātōre ficta sed passim esse jactāta. Vtinamque lībertus ējus Tīrō aut alius quisquis fuit quī trīs hāc dē rē librōs ēdidit parcius dictōrum numerō indulsissent et plūs jūdiciī in ēligendīs quam in congerendīs studiī adhibuissent minus objectūs calumniantibus foret quī tamen nunc quoque ut in omnī ējus ingeniō facilius quod reicī quam quod adicī possit invenient. Adfert autem reī summam difficultātem prīmum quod rīdiculum dictum plērumque falsum est hoc semper humile saepe ex industriā dēprāvātum praetereā numquam honōrificum tum varia hominum jūdicia in eō quod nōn ratiōne aliqua sed mōtū animī quōdam nesciō an ēnārrābilī jūdicātur. Neque enim ab ūllō satis explicārī putō licet multī temptāverint unde rīsus quī nōn sōlum factō aliquō dictōve sed interdum quōdam etiam corporis tāctū lacessitur. Praetereā nōn ūnā ratiōne movērī solet neque enim acūtē tantum ac venustē sed stultē īrācundē timidē dicta  ac facta rīdentur ideōque anceps ējus reī ratiō est quod ā dērīsū nōn procul abest rīsus. Habet enim ut Cicerō dīcit sēdem in dēfōrmitāte aliquā et turpitūdine quae cum in aliīs dēmōnstrantur urbānitās cum in ipsōs dīcentis reccīdunt stultitia vocātur. Cum videātur autem rēs levis et quae ā scurrīs mīmīs īnsipientibus dēnique saepe moveātur tamen habet vim nesciō an imperiōsissimam et cui repugnārī minimē potest. Ērumpit etiam invītīs saepe nec vultus modo ac vōcīs exprimit cōnfessiōnem sed tōtum corpus vī suā concutit. Rērum autem saepe ut dīxī maximārum mōmenta vertit ut cum odium īramque frequentissimē frangat. Documentō sunt juvenēs Tarentīnī quī multa dē rēge Pyrrhō sequius inter cēnam locūtī cum ratiōnem factī reposcerentur et neque negārī rēs neque dēfendī posset rīsū sunt et oportūnō jocō ēlāpsī. Namque ūnus ex iīs immō inquit nisi lagōna dēfēcisset occīdissēmus tē eāque urbānitāte tōtā est invidia crīminis dissolūta. Vērum hoc quidquid est ut nōn ausim dīcere carēre omnīnō arte quia nōnnūllam observātiōnem habet suntque ad id pertinentia et ā Graecīs et ā Latīnīs compositā praecepta ita plānē adfirmō praecipuē positum esse in nātūrā et in occāsiōne. Porrō nātūra nōn tantum in hōc valet ut acūtior quis atque habilior sit ad inveniendum nam id sānē doctrīna possit augērī sed inest proprius quibusdam decor in habitū ac vultū ut eadem illa minus aliō dīcente urbāna esse videantur. Occāsiō vērō et in rēbus est cūjus est tanta vīs ut saepe adjūtī ea nōn indoctī modo sed etiam rūsticī salsē  dīcant et in eō quid aliquis dīxerit prior sunt enim longē venustiōra omnia in respondendō quam in prōvocandō. Accēdit difficultātī quod ējus reī nūlla exercitātiō est nūllī praeceptōrēs. Itaque in convīviīs et sermōnibus multī dicācēs quia in hōc ūsū cotīdiānō prōficimus ōrātōriā urbānitās rāra nec ex arte propriā sed ad hanc cōnsuētūdine commodātā. Nihil autem vetābat et compōnī māteriās in hōc idōneās ut contrōversiae permixtīs salibus fingerentur vel rēs prōpōnī singulās ad juvenum tālem exercitātiōnem. Quīn ipsae illae dicta sunt ac vocantur quās certīs diēbus fēstae licentiae dīcere solēbāmus sī paulum adhibitā ratiōne fingerentur aut aliquid in hīs sērium quoque esset admixtum plūrimum poterant ūtilitātis adferre quae nunc juvenum vel sibi lūdentium exercitātiō est. Plūribus autem nōminibus in eādem rē vulgō ūtimur quae tamen sī dīdūcās suam quandam propriam vim ostendent. Nam et urbānitās dīcitur quā quidem significārī videō sermōnem praeferentem in verbīs et sonō et ūsū proprium quendam gustum urbis et sūmptam ex conversātiōne doctōrum tacitam ērudītiōnem dēnique cui contrāria sit rūsticitās. Venustum esse quod cum grātiā quādam et vēnēre dīcātur appāret. Salsum in cōnsuētūdine prō rīdiculō tantum accipimus nātūrā nōn utique hoc est quamquam et ridicula esse oporteat salsa. Nam et Cicerō omne quod salsum sit ait esse Atticōrum nōn quia sunt maximē ad rīsum compositī et Catullus cum dīcit nūlla est in corpore mīca salis nōn hoc dīcit nihil in corpore ējus esse rīdiculum. Salsum igitur erit quod nōn erit īnsulsum velut quoddam simplex ōrātiōnis condīmentum quod sentītur latente jūdiciō velut palātō excitatque et ā taediō dēfendit ōrātiōnem. Salēs enim  ut ille in cibīs paulō līberālius adspersus sī tamen nōn sit inmodicus adfert aliquid propriae voluptātis ita hī quoque in dīcendō habent quiddam quod nōbīs faciat audiendī sitim. Facētum quoque nōn tantum circā ridiculā opīnor cōnsistere neque enim dīceret Horātius facētum carminis genus nātūrā concessum esse Vergiliō. Decōrīs hanc magis et excultae cūjusdam ēlegantiae appellātiōnem putō. Ideōque in epistulīs Cicerō haec Brūtī refert verba nē illī sunt pedēs facētī ac dēliciīs ingredientī mollius. Quod convēnit cum illō Horātiānō molle atque facētum Vergiliō. Jocum vērō id accipimus quod est contrārium sēriō nam et fingere et terrēre et prōmittere interim jocus est. Dicācitās sine dubiō ā dīcendō quod est omnī generī commūne ducta est propriē tamen significat sermōnem cum rīsū aliquōs incessentem. Ideō Dēmosthenen urbānum fuisse dīcunt dicācem negant. Proprium autem māteriae dē quā nunc loquimur est rīdiculum ideōque haec tōta disputātiō ā Graecīs PERĪ GELOIOŪ īnscrībitur. Ējus prīma dīvīsiō trāditur eadem quae est omnis ōrātiōnis ut sit positum in rēbus ac verbīs. Vsus autem maximē triplex aut enim ex aliīs rīsum petimus aut ex nōbīs aut ex rēbus mediīs. Aliēna aut reprēndimus aut refūtāmus aut ēlevāmus aut repercutimus aut ēlūdimus. Nostra rīdiculē indicāmus et ut verbō Cicerōnis ūtar dīcimus aliquā subabsurda. Namque eadem quae sī inprūdentibus excidant stulta sunt sī simulāmus venusta crēduntur. Tertium est  genus ut īdem dīcit in dēcipiendīs expectātiōnibus dictīs aliter accipiendīs cēterīs quae neutram persōnam contingunt ideōque ā mē media dīcuntur. Item rīdicula aut facimus aut dīcimus. Factō rīsus conciliātur interim admixtā gravitāte ut M. Caelius praetor cum sellam ējus curūlem cōnsul Isauricus frēgisset alteram posuit lorīs intentam dīcēbātur autem cōnsul ā patre flagrīs aliquandō caesus interim sine respectū pudōris ut in illā pyxide Caeliānā quod neque ōrātōrī neque ūllī vīrō gravī conveniat. Idem autem dē vultū gestūque rīdiculō dictum sit in quibus est quidem suā grātiā sed mājor cum captāre rīsum nōn videntur nihil enim est iīs quae dīcentī salsa dīcuntur īnsulsius. Quamquam autem grātiae plūrimum dīcentis sevēritās adfert fitque rīdiculum id ipsum quod quī dīcit illa nōn rīdet est tamen interim et aspectus et habitus ōris et gestūs nōn inurbānus cum iīs modus contingit. Id porrō quod dīcitur aut est lascīvum et hilarē quālia Gabbae plēraque aut contumēliōsum quālia nūper Jūnī Bassī aut asperum quālia Cassī Sevērī aut lēne quālia Domitī Āfrī. Refert hīs ubi quis ūtātur. Nam in convictibus et cotīdiānō sermōne lascīva humilibus hilaria omnibus convenient. Laedere numquam velimus longēque absit illud prōpositum potius amīcum quam dictum perdendī. In hāc quidem pugnā forēnsī mālim mihi lenibus ūtī licēre. Nōnnumquam et contumēliōsē et asperē dīcere in adversāriōs permissum est cum accūsāre etiam palam et caput alterīus jūstē petere concessum sit. Sed hic quoque tamen inhūmāna  vidērī solet fortūnae īnsectātiō vel quod culpa caret vel quod redīre etiam in ipsōs quī objēcērunt potest. Prīmum itaque cōnsīderandum est et quis et in quā causā et apud quem et in quem et quid dīcat. Ōrātōrī minimē convenit distortus vultus gestusque quae in mīmīs rīdērī solent. Dicācitās etiam scurrīlis et scaenica huic persōnae aliēnissima est obscēnitās vērō nōn ā verbīs tantum abesse dēbet sed etiam ā significātiōne. Nam sī quandō obicī potest nōn in jocō exprobranda est. Ōrātōrem praetereā ut dīcere urbānē volō ita vidērī adfectāre id plānē nōlō. Quāpropter nē dīcet quidem salsē quotiēns poterit et dictum potius aliquandō perdet quam minuet auctōritātem. Nec accūsātōrem autem atrōcī in causā nec patrōnum in miserābilī jocantem feret quisquam. Sunt etiam jūdicēs quīdam trīstiōrēs quam ut rīsum libenter patiantur. Solet interim accidere ut id quod in adversārium dīcimus aut in jūdicem conveniat aut in nostrum quoque lītigātōrem quamquam aliquī reperiuntur quī nē id quidem quod in ipsōs reccidēre possit ēvītent. Quod fēcit Longus Sulpicius quī cum ipse foedissimus esset ait eum contrā quem jūdiciō līberālī aderat nē faciem quidem habēre līberī hominis cui respondēns Domitius Āfer ex tuī inquit animī sententia Longē quī malam faciem habet līber nōn est Vītandum etiam nē petulāns nē superbum nē locō nē tempore aliēnum nē praeparātum et domō allātum videātur quod dīcimus nam adversus miserōs sīcut suprā dīxeram inhūmānus est jocus. Sed quīdam ita sunt receptae auctōritātis ac nōtae verēcundiae ut nocitūra sit in eōs dīcendī petulantiā nam dē amīcīs jam praeceptum est. Illud nōn ad ōrātōris cōnsilium sed ad hominis pertinet lacessat hoc modo quem laedere sit perīculōsum nē aut inimīcitiae gravēs īnsequantur aut turpis satisfactiō. Male etiam dīcitur quod in plūrīs convenit sī aut nātiōnēs tōtae  incessantur aut ōrdinēs aut condiciō aut studia multōrum. Ea quae dīcet vir bonus omnia salvā dignitāte ac verēcundiā dīcet nimium enim rīsūs pretium est sī probitātis inpendiō cōnstat. Vnde autem conciliētur rīsus et quibus ex locīs petī soleat difficillimum dīcere. Nam sī speciēs omnīs persequī velimus nec modum reperiēmus et frūstrā labōrābimus. Neque enim minus numerōsī sunt locī ex quibus haec dicta quam illī ex quibus eae quās sententiās vocāmus dūcuntur neque aliī. Nam hic quoque est inventiō et ēlocūtiō atque ipsīus ēlocūtiōnis vīs alia in verbīs alia in figūrīs. Rīsūs igitur oriuntur aut ex corpore ējus in quem dīcimus aut ex animō quī factīs ab eō dictīsque colligitur aut ex iīs quae sunt extrā posita intrā haec enim est omnis vituperātiō quae sī gravius posita sit sevēra est sī levius ridicula. Haec aut ostenduntur aut nārrantur aut dictō notantur. Rārum est ut oculīs subicere contingat ut fēcit C. Iūlius quī cum Helviō Manciae saepius obstrepentī sibi dīceret jam ostendam quālis sīs isque plānē īnstāret interrogātiōne quālem tandem sē ostēnsūrus esset digitō dēmōnstrāvit imāginem Gallī in scūtō Cimbricō pictam cui Mancia tum simillimus est vīsus tabernae autem erant circā forum ac scūtum illud signī grātiā positum. Nārrāre quae salsa sint in prīmīs est subtīle et ōrātōrium ut Cicerō prō Cluentiō nārrat dē Caepasiō atque Fābriciō aut M. Caelius dē illā D. Laelī collēgaeque ējus in prōvinciam festīnantium contentiōne. Sed in hīs omnibus cum ēlegāns et venusta exigitur tōta expositiō tum id fēstīvissimum est quod adicit ōrātor. Nam et ā Cicerōne sīc est Fābricī fugā illa condita itaque cum callidissimē sē putāret dīcere et  cum illa verba gravissima ex intimō artificiō dēprōmpsisset respicite jūdicēs hominum fortūnās respicite C. Fābricī senectūtem cum hōc respicite ōrnandae ōrātiōnis causa saepe dīxisset respexit ipse at Fābricius ā subselliīs dēmissō capite discesserat et cētera quae adjēcit nam est nōtus locus cum in rē hoc sōlum esset Fābricium ā jūdiciō recessisse et Caelius cum omnia venustissimē fīnxit tum illud ultimum hic subsecūtus quō modō trānsierit utrum ratī an piscātōriō nāvigiō nēmō sciēbat Siculī quidem ut sunt lascīvī et dicācēs ājēbant in delphīnō sēdisse et sīc tamquam Ariōna trānsvectum. In nārrandō autem Cicerō cōnsistere facētiās putat dicācitātem in jaciendō. Mīrē fuit in hōc genere venustus Āfer Domitius cūjus ōrātiōnibus complūrēs hūjus modī nārrātiōnēs īnsertae reperiuntur sed dictōrum quoque ab eōdem urbānē sunt ēditī librī. Illud quoque genus est positum nōn in hāc velutī jaculātiōne dictōrum et inclūsā breviter urbānitāte sed in quōdam longiōre āctū quod dē L. Crassō contrā Brūtum Cicerō in secundō dē Ōrātōre librō et aliīs quibusdam locīs nārrat. Nam cum Brūtus in accūsātiōne C. Plancī excitātīs duōbus lēctōribus ostendisset contrāria L. Crassum patrōnum ējus in ōrātiōne quam dē colōniā Narbōnēnsī habuerat suāsisse iīs quae dē lēge Servīlia dīxerit trīs excitāvit et ipse lēctōrēs iīsque patris ējus dialogōs dedit legendōs quōrum cum in Prīvernātī ūnus alter in Albānō tertius in Tīburtī sermōnem habitum complecterētur requīrēbat ubi essent eae possessiōnēs. Omnīs autem illās Brūtus vēndiderat et tum paterna ēmancupāre praedia turpius habēbātur. Similis in apologīs quoque et quibusdam interim etiam historiīs expōnendīs grātiā cōnsequī solet.  Sed acūtior est illa atque vēlōcior in urbānitāte brevitās. Cūjus quidem duplex fōrma est dīcendī ac respondendī sed ratiō commūnis in parte nihil enim quod in lacessendō dīcī potest nōn etiam in repercutiendō at quaedam propria sunt respondentium. Illa meditāta atque cōgitāta adferrī solent haec plērumque in altercātiōne aut in rogandīs testibus reperiuntur. Cum sint autem locī plūrēs ex quibus dicta rīdicula dūcantur repetendum est mihi nōn omnīs eōs ōrātōribus convenīre in prīmīs ex amphiboliā neque illa obscūra quae Ātellāniō mōre captant nec quālia vulgō jactantur ā vīlissimō quoque conversa in maledictum ferē ambiguitāte nē illa quidem quae Cicerōnī aliquandō sed nōn in agendō excidērunt ut dīxit cum is candidātus quī cocī fīlius habēbātur cōram eō suffrāgium ab aliō peteret ego quoque tibi favēbō nōn quia exclūdenda sint omnīnō verba duōs sēnsūs significantia sed quia rārō bellē respondeant nisi cum prōrsus rēbus ipsīs adjuvantur. Quārē nōn hoc modo paene et ipsum scurrīle Cicerōnis est in eundem dē quō suprā dīxī Isauricum mīror quid sit quod pater tuus homō cōnstantissimus tē nōbīs varium relīquit. Sed illud ex eōdem genere praeclārum cum obiceret Mīlōnī accūsātor in argūmentum factārum Clōdiō īnsidiārum quod Bovillās ante hōram nōnam dēvertisset ut expectāret dum Clōdius ā vīllā suā exīret et identidem interrogāret quō tempore Clōdius occīsus esset respondit sērō quod vel sōlum sufficit ut hoc genus nōn tōtum repudiētur. Nec plūra modo  significārī solent sed etiam dīversa ut Nerō dē servō pessimō dīxit nūllī plūs apud sē fideī habērī nihil eī nec clūsum neque signātum esse. Pervenit rēs usque ad aenigma quāle est Cicerōnis in Plaetōrium Fontēī accūsātōrem cūjus mātrem dīxit dum vīxisset lūdum postquam mortua esset magistrōs habuisse dīcēbantur autem dum vīxit īnfāmēs fēminae convenīre ad eam solitae post mortem bona ējus vēnierant quamquam hīc lūdus per trālātiōnem dictum est magistrī per ambiguitātem. In metalempsin quoque cadit eadem ratiō dictōrum ut Fabius Maximus incūsāns Augustī congiāriōrum quae amīcīs dabantur exiguitātem hēmīnāria esse dīxit nam congiārium commūne līberālitātis atque mēnsūrae ā mēnsūrā ductā inminūtiōne rērum. Haec tam frīgida quam est nōminum fictiō adjectīs dētractīs mūtātīs litterīs ut Acisculum quia esset pactus Pacisculum et Placidum nōmine quod is acerbus nātūra esset Ācidum et Tullium cum fūr esset Tollium dictōs inveniō. Sed haec eadem genera commodius in rēbus quam in nōminibus respondent. Āfer enim venustē Mānlium Suram multum in agendō discursantem salientem manūs jactantem togam dēicientem et repōnentem nōn agere dīxit sed satagere. Est enim dictum per sē urbānum satagere etiam sī nūlla subsit alterīus verbī similitūdō. Fīunt et adjectā et dētractā adspīrātiōne et dīvīsīs conjūnctīsque verbīs similiter saepius frīgida aliquandō tamen recipienda eademque condiciō est in iīs quae ā nōminibus trahuntur. Multa ex hōc genere Cicerō in Verrem sed ut ab aliīs dicta modo futūrum ut omnia verreret cum dīcerētur Verrēs modo Herculī quem  expīlāverat molestiōrem quam aprum Erymanthium fuisse modo malum sacerdōtem quī tam nēquam verrem relīquisset quia Sacerdōtī Verrēs successerat. Praebet tamen aliquandō occāsiōnem quaedam fēlīcitās hoc quoque bene ūtendī ut prō Caecīnā Cicerō in testem Sex. Clōdium Phormiōnem nec minus niger inquit nec minus cōnfīdēns quam est ille Terentiānus Phormiō. Ācriōra igitur sunt et ēlegantiōra quae trahuntur ex vī rērum. In iīs maximē valet similitūdō sī tamen ad aliquid īnferius leviusque referātur quālia veterēs illī jocābantur quī Lentulum Spintherem et Scīpiōnem Serāpiōnem esse dīxērunt. Sed ea nōn ab hominibus modo petitur vērum etiam ab animālibus ut nōbīs puerīs Jūnius Bassus homō in prīmīs dicāx asinus albus vocābātur et Sarmentus  seu P. Blessius Iūlium hominem nigrum et macrum et pandum fībulam ferream dīxit. Quod nunc rīsus petendī genus frequentissimum est. Adhibētur autem similitūdō interim palam interim solet parabolae cūjus est generis illud Augustī quī mīlitī libellum timidē porrigentī nōlī inquit tamquam assem elephantō dēs. Sunt quaedam vī similia unde Vatīnius dīxit hoc dictum cum reus agente in eum Calvō frontem candidō sūdāriō tergeret idque ipsum accūsātor in invidiam vocāret quamvīs reus sum inquit et pānem tamen candidum edō. Adhūc est subtīlior illa ex similī trālātiō cum quod in aliā rē fierī solet in aliam mūtuāmur eā dīcātur sānē fictiō ut Chrȳsippus cum in  triumphō Caesaris eborea oppida essent trālāta et post diēs paucōs Fabī Maximī lignea thēcās esse oppidōrum Caesaris dīxit. Et Pedō dē myrmillōne quī rētiārium cōnsequēbātur nec feriēbat vīvum inquit capere vult. Jungitur amphiboliae similitūdō ut ā L. Galbā quī pilam neglegenter petentī sīc inquit petis tamquam Caesaris candidātus. Nam illud petis ambiguum est sēcūritās similis. Quod hāctenus ostendisse satis est. Cēterum frequentissima aliōrum generum cum aliīs mixtūra est eaque optima quae ex plūribus cōnstat. Eadem dissimilium ratiō est. Hinc eques Rōmānus ad quem in spectāculīs bibentem cum mīsisset Augustus quī eī dīceret ego sī prandēre volō domum eō tū enim inquit nōn timēs nē locum perdās. Ex contrāriō nōn ūna speciēs. Neque enim eōdem modo dīxit Augustus praefectō quem ignōminiā mittēbat subinde interpōnentī precibus quid respondēbō patrī meō dīc mē tibi displicuisse quō Gabbā paenulam rogantī nōn possum commodāre domī maneō cum cēnāculum ējus perplueret. Tertium adhūc illud nisi quod ut nē auctōrem pōnam verēcundia ipsīus facit libīdinōsior es quam ūllus spadō quō sine dubiō et opīniō dēcipitur sed ex contrāriō. Et hoc ex eōdem locō est sed nūllī priōrum simile quod dīxit M. Vestīnus cum eī nūntiātum esset  aliquandō dēsinet pūtēre. Onerābō librum exemplīs similemque iīs quī rīsūs grātiā compōnuntur efficiam sī persequī voluerō singula veterum. Ex omnibus argūmentōrum locīs eadem occāsiō est. Nam et fīnītiōne ūsus est Augustus dē pantomīmīs duōbus quī alternīs gestibus contendēbant cum eōrum alterum saltātōrem dīxit alterum interpellātōrem et partītiōne Gabbā cum paenulam rogantī respondit nōn pluit nōn opus est tibi sī pluet ipse ūtar. Proinde genere speciē propriīs  differentibus jugātīs adjūnctīs cōnsequentibus antecēdentibus repugnantibus causīs effectīs comparātiōne parium mājōrum minōrum similis māteria praebētur sīcut in tropōs quoque omnīs cadit. An nōn plūrima dīcuntur per hyperbolēn ut quod refert Cicerō dē homine praelongō caput eum ad fornicem Fabium offendisse et quod P. Oppius dīxit dē genere Lentulōrum cum assiduē minōrēs parentibus līberī essent nāscendō interitūrum. Quid īrōnīa nōnne etiam quae sevērissimē fit jocī paene genus est Quā urbānē ūsus est Āfer cum Dīdiō Gallō quī prōvinciam ambitiōsissimē petierat deinde impetrāta ea tamquam coāctus querēbātur age inquit aliquid et reī pūblicae causa. Metaphora quoque Cicerō lūsit cum Vatīnī morte nūntiātā cūjus parum certus dīcēbātur auctor interim inquit ūsūra fruar. Idem per allēgorian M. Caelium melius obicientem crīmina quam dēfendentem bonam dextram malam sinistram habēre dīcēbat. Emphasī Ā. Villius dīxit ferrum in Tuccium incīdisse. Figūrās quoque mentīs quae SXHMĀTA DIANOĪĀS dīcuntur rēs eadem recipit omnīs in quās nōnnūllī dīvīsērunt speciēs dictōrum. Nam et interrogāmus et dubitāmus et adfirmāmus et mināmur et optāmus quaedam ut miserantēs quaedam ut īrāscentēs dīcimus. Rīdiculum est autem omne quod apertē fingitur. Stulta reprehendēre facillimum est nam per sē sunt rīdicula sed rem urbānam facit aliqua ex nōbīs adjectiō. Stultē interrogāverat exeuntem dē theātrō Campātium Titius Maximus an spectāsset. Fēcit Campātius dubitātiōnem ējus stultiōrem dīcendō nōn sed in orchēstrā pilā lūsī.  Refūtātiō cum sit in negandō redarguendō dēfendendō ēlevandō rīdiculē negāvit Mānius Curius nam cum ējus accūsātor in sīpariō omnibus locīs aut nūdum eum in nervō aut ab amīcīs redēmptum ex āleā pīnxisset ergō ego inquit numquam vīcī. Redarguimus interim apertē ut Cicerō Vibium Curium multum dē annīs aetātis suae mentientem tum ergō cum ūna dēclāmābāmus nōn erās nātus interim et simulātā adsēnsiōne ut īdem Fabia Dolābellae dīcente trīgintā sē annōs habēre vērum est inquit nam hoc illam jam vīgintī annīs audiō. Bellē interim subicitur prō eō quod negēs aliud mordācius ut Jūnius Bassus querente Domitia Passiēnī quod incūsāns ējus sordēs calceōs eam veterēs dīceret vēndere solēre nōn meherculēs inquit hoc umquam dīxī sed dīxī emere tē solēre. Dēfēnsiōnem imitātus est eques Rōmānus quī obicientī Augustō quod patrimōnium comēdisset meum inquit putāvī. Ēlevandī ratiō est duplex ut aut nimiam quis jactantiam minuat quem ad modum C. Caesar Pompōniō ostendentī vulnus ōre exceptum in sēditiōne Sulpiciānā quod is sē passum prō Caesare pugnantem glōriābātur numquam fugiēns respexerīs inquit aut crīmen objectum ut Cicerō objūrgantibus quod sexāgēnārius Pūbliliam virginem dūxisset crās mulier erit inquit. Hoc genus dictī cōnsequēns vocant quīdam estque illī simile quod Cicerō Cūriōnem semper ab excūsātiōne aetātis incipientem facilius cotīdiē prohoemium habēre dīxit quia ista nātūrā sequī et cohaerēre videantur. Sed ēlevandī genus est etiam causārum relātiō quā Cicerō est ūsus in Vatīnium. Quī pedibus aeger cum vellet vidērī commodiōris valētūdinis factus et dīceret sē jam bīna mīlia passuum ambulāre diēs enim inquit longiōrēs sunt. Et Augustus nūntiantibus Terraconēnsibus palmam in ārā ējus ēnātam appāret  inquit quam saepe accendātis. Trānstulit crīmen Cassius Sevērus nam cum objūrgārētur ā praetōre quod advocātī ējus L. Vārō Epicurīō Caesaris amīcō convīcium fēcissent nesciō inquit quī convīciātī sint et putō Stōicōs fuisse. Repercutiendī multa sunt genera venustissimum quod etiam similitūdine aliqua verbī adjuvātur ut Trachalus dīcentī Suelīō sī hoc ita est is in exilium sī nōn est ita rēdīs inquit. Ēlūsit Cassius Sevērus obiciente quōdam quod eī domō suā Proculēius interdīxisset respondendō numquid ergō illūc accēdō Sed ēlūditur et rīdiculum rīdiculō ut dīvus Augustus cum eī Gallī torquem aureum centum pondō dedissent et Dolābella per jocum temptāns tamen jocī suī ēventum dīxisset imperātor torque mē dōna malō inquit tē cīvicā dōnāre mendācium quoque mendāciō ut Gabbā dīcente quōdam victōriātō sē ūnō in Siciliā quīnque pedēs longam mūrēnam ēmissē nihil inquit mīrum nam ibi tam longae nāscuntur ut iīs piscātōrēs prō restibus cingantur. Contrāria est negantī cōnfessiōnis simulātiō sed ipsa quoque multum habet urbānitātis. Sīc Āfer cum ageret contrā lībertum Claudī Caesaris et ex dīversō quīdam condiciōnis ējusdem cūjus erat lītigātor exclāmāsset praetereā tū semper in lībertōs Caesaris dīcis nec mehercule inquit quicquam prōficiō. Cui vīcīnum est nōn negāre quod obicitur cum et id palam falsum est et inde māteria bene respondendī datur ut Catulus dīcentī Philippō quid lātrās fūrem videō inquit. In sē dīcere nōn ferē est nisi scurrārum et in ōrātōre utique minimē probābile quod fierī totidem modīs quot in aliōs potest ideōque hoc quamvīs frequēns sit trānseō. Illud vērō etiam sī rīdiculum est indignum tamen est homine līberālī quod aut turpiter aut potenter dīcitur quod fēcisse quendam sciō quī humiliōrī līberē  adversus sē loquentī colaphum inquit tibi dūcam et fōrmulam scrībēs quod caput dūrum habeās. Hic enim dubium est utrum rīdēre audientēs an indignārī dēbuerint. Superest genus dēcipiendī opīniōnem aut dicta aliter intellegendī quae sunt in omnī hāc māteriā vel venustissima. Inopīnātum et ā lacessente pōnī solet quāle est quod refert Cicerō quid huic abest nisi rēs et virtūs aut illud Āfrī homō in agendīs causīs optimē vestītus et in occurrendō ut Cicerō audīta falsā Vatīnī morte cum obvium lībertum ējus interrogāsset rēctēne omnia dīcentī rēctē mortuus est inquit. Plūrimus autem circā simulātiōnem et dissimulātiōnem rīsus est quae sunt vīcīna et prope eadem sed simulātiō est certam opīniōnem animī suī imitantis dissimulātiō aliēna sē parum intellegere fingentis. Simulāvit Āfer cum in causā subinde dīcentibus Celsīnam dē rē cognōvisse quae erat potēns fēmina quis est inquit iste Celsīnam enim vidērī sibi virum fīnxit. Dissimulāvit Cicerō cum Sex. Annālis testis reum laesisset et īnstāret identidem accūsātor dīc M. Tullī sī quid potes dē Sextō Annālī versus enim dīcere coepit dē librō Ennī annālī sextō quis potīs ingentīs causās ēvolvere bellī Cui sine dubiō frequentissimam dat occāsiōnem ambiguitās ut Cascelliō quī cōnsultātōrī dīcentī nāvem dīvidere volō perdēs inquit. Sed āvertī intellēctus et aliter solet cum ab asperiōribus ad lēniōra dēflectitur ut quī interrogātus quid sentīret dē eō quī in adulteriō dēprehēnsus esset tardum fuisse respondit. Eī cōnfīne est quod dīcitur per suspīciōnem quāle illud apud Cicerōnem querentī quod uxor sua ex fīcō sē suspendisset rogō dēs mihi surculum ex illā arbore ut  īnseram intellegitur enim quod nōn dīcitur. Et hercule omnis salsē dīcendī ratiō in eō est ut aliter quam est rēctum vērumque dīcātur quod fit tōtum fingendīs aut nostrīs aut aliēnīs persuāsiōnibus aut dīcendō quod fierī nōn potest. Aliēnam fīnxit Juba quī querentī quod ab equō suō esset adspersus quid tū inquit mē Hippocentaurum putās Suam C. Cassius quī mīlitī sine gladiō dēcurrentī heus commīlitō pugnō bene uterīs inquit et Gabbā dē piscibus quī cum prīdiē ex parte adēsī et versātī posterā diē positī essent festīnēmus aliī subcēnant inquit. Tertium illud Cicerō ut dīxī adversus Curium fierī enim certē nōn poterat ut cum dēclāmāret nātus nōn esset. Est et illa ex īrōnīā fictiō qua ūsus est C. Caesar. Nam cum testis dīceret ā reō fēmina suā ferrō petītā et esset facilis reprehēnsiō cūr illam potissimum partem corporis vulnerāre voluisset quid enim faceret inquit cum tū galeam et lōrīcam habērēs Vel optima est autem simulātiō contrā simulantem quālis illa Domitī Āfrī fuit. Vetus habēbat testāmentum et ūnus ex amīcīs recentiōribus spērāns aliquid ex mūtātiōne tabulārum falsam fābulam intulerat cōnsulēns eum an prīmipīlārī senī intestātō suādēret ōrdināre suprēma jūdicia nōlī inquit facere offendis illum. Jūcundissima sunt autem ex hīs omnibus lenta et ut sīc dīxerim bonī stomachī ut Āfer īdem ingrātō lītigātōrī cōnspectum ējus in forō vītantī per nōmenclātōrem missum ad eum amās mē inquit quod tē nōn vīdī et dispēnsātōrī quī cum reliqua nōn repōneret dīcēbat subinde nōn  comēdī pāne et aquā vīvō passer redde quod dēbēs quae UPŌ TŌ HQŌS vocant. Est grātus jocus quī minus exprobrat quam potest ut īdem dīcentī candidātō semper domum tuam coluī cum posset palam negāre crēdō inquit et vērum. Interim dē sē dīcere rīdiculum est et quod in alium sī absentem dīcerētur urbānum nōn erat quoniam ipsī palam exprobrātur movet rīsum quāle Augustī est cum ab eō mīles nesciō quid improbē peteret et venīret contrā Mārciānus quem suspicābātur et ipsum aliquid injūstē rogātūrum nōn magis inquit faciam commīlitō quod petis quam quod Mārciānus ā mē petītūrus est. Adjuvant urbānitātem et versūs commodē positī seu tōtī ut sunt quod adeō facile est ut Ovidius ex tetrastichon Macrī carmine librum in malōs poētās composuerit quod fit grātius sī quā etiam ambiguitāte conditur ut Cicerō in Lartium hominem callidum et versūtum cum is in quādam causā suspectus esset nisi sī quā Vlixēs lintre ēvāsit Lartius seu verbīs ex parte mūtātīs ut in eum quī cum anteā stultissimus esset habitus post acceptam hērēditātem prīmus sententiam rogābātur hērēditās est quam vocant sapientiam prō illō fēlīcitās est seu fictī nōtīs versibus similēs quae PARWDIA dīcitur et prōverbia oportūne aptāta ut hominī nēquam lāpsō et ut adlevārētur rogantī tollat tē quī nōn nōvit. Ex historiā etiam dūcere urbānitātem ērudītum est  ut Cicerō fēcit cum eī testem in jūdiciō Verris rogantī dīxisset Hortēnsius nōn intellegō haec aenigmata atquī dēbēs inquit cum Sphingem domī habeās accēperat autem ille ā Verre Sphingem aēneam magnae pecūniae. Subabsurda illa cōnstant stultī simulātiōne et quae nisi fingantur stulta sunt ut quī mīrantibus quod humile candēlābrum ēmisset prānsōrium erit inquit. Sed illa similia absurdīs sunt ācria quae tamquam sine ratiōne dicta feruntur ut servus Dolābellae cum interrogārētur an dominus ējus auctiōnem prōposuisset domum inquit vēndidit. Dēprēnsī interim pudōrem suum rīdiculō aliquō explicant ut quī testem dīcentem sē ā reō vulnerātum interrogāverat an cicātrīcem habēret cum ille ingentem in femine ostendisset lātus inquit oportuit. Contumēliīs quoque utī bellē datur ut Hispō obicientibus arbore crīminā accūsātōrī mē ex tē mētīris inquit. Et Fulvius propincus lēgātāriō interrogantī an in tabulīs quās prōferēbat chīrographus esset et vērus inquit domine. Hās aut accēpī speciēs aut invēnī frequentissimās ex quibus rīdicula dūcerentur sed repetam necesse est īnfīnitās esse tam salsē dīcendī quam sevērē quās praestat persōnā locus tempus cāsus dēnique quī est maximē vārius. Itaque haec nē omīsisse vidērer attigī illa autem quae dē ūsū ipsō et modo jocandī complexūs sum adfirmārim esse plānē necessāria. Hīs adicit Domitius Marsus quī dē urbānitāte dīligentissimē scrīpsit quaedam nōn ridiculā sed cuilibet sevērissimae ōrātiōnī convenientiā ēleganter dicta et propriō  quōdam lepōre jūcunda quae sunt quidem urbāna sed rīsum tamen nōn habent. Neque enim eī dē rīsū sed dē urbānitāte est opus īnstitūtum quam propriam esse nostrae cīvitātis et sērō sīc intellegī coeptam postquam urbis appellātiōne etiam sī nōmen proprium nōn adicerētur Rōmam tamen accipī sit receptum. Eamque sīc fīnit urbānitās est virtūs quaedam in breve dictum coācta et apta ad dēlectandōs movendōsque hominēs in omnem adfectum animī maximē idōnea ad resistendum vel lacessendum prout quaeque rēs ac persōna dēsīderat. Cui sī brevitātis exceptiōnem dētrāxerīs omnis ōrātiōnis virtūtēs complexa sit. Nam sī cōnstat rēbus et persōnīs quod in utrīsque oporteat dīcere perfectae ēloquentiae est. Cūr autem brevem esse eam voluerit nesciō cum idem atque in eōdem librō dicat fuisse et in multīs nārrandī urbānitātem. Paulō post ita fīnit Catōnis ut ait opīniōnem secūtus Vrbānus homō nōn erit cūjus multa bene dicta respōnsaque erunt et quī in sermōnibus circulīs convīviīs item in contiōnibus omnī dēnique locō rīdiculē commodēque dīcet. Rīsus erit quīcumque haec faciet ōrātor. Quās sī recipimus fīnītiōnēs quidquid bene dīcētur et urbānē dictī nōmen accipiet. Cēterum illī quī hoc prōposuerat cōnsentānea fuit illa dīvīsiō ut dictōrum urbānōrum alia sēria alia jocōsa alia media faceret nam est eadem omnium bene dictōrum. Vērum mihi etiam jocōsa quaedam videntur posse in nōn satis urbāna referrī. Nam meō quidem jūdiciō illa est urbānitās in quā nihil absonum nihil agreste nihil inconditum nihil peregrīnum neque sēnsū neque verbīs neque ōre gestūve possit dēprēndī ut nōn tam sit in singulīs dictīs quam in tōtō colōre dīcendī quālīs apud Graecōs atticismōs ille reddēns Athēnārum proprium sapōrem. Nē tamen jūdicium  Marsī hominis ērudītissimī subtraham sēria partītur in tria genera honōrificum contumēliōsum medium. Et honōrificī pōnit exemplum Cicerōnis prō Q. Ligāriō apud Caesarem quī nihil solēs oblīvīscī nisi injūriās et contumēliōsī quod Atticō scrīpsit dē Pompējō et Caesare habeō quem fugiam quem sequar nōn habeō et mediī quod APOFQEGMATIKON vocat et est ita cum dīxerit neque gravem mortem accidere virō fortī posse nec inmātūram cōnsulārī nec miseram sapientī. Quae omnia sunt optimē dicta sed cūr propriē nōmen urbānitātis accipiant nōn videō. Quod sī nōn tōtīus ut mihi vidētur ōrātiōnis color merētur sed etiam singulīs dictīs tribuendum est illa potius urbāna esse dīxerim quae sunt generis ējusdem ex quō rīdicula dūcuntur et tamen ridicula nōn sunt ut dē Polliōne Asiniō sēriīs jocīsque pariter accommodātō dictum est esse eum omnium hōrārum et dē āctōre facile dīcente ex tempore ingenium eum in numerātō habēre etiam Pompēī quod refert Marsus in Cicerōnem diffīdentem partibus trānsī ad Caesarem mē timēbis. Erat enim sī dē rē minōre aut aliō animō aut dēnique nōn ab ipsō dictum fuisset quod posset inter ridiculā numerārī. Etiam illud quod Cicerō Caerelliae scrīpsit reddēns ratiōnem cūr illa C. Caesaris tempora tam patienter tolerāret haec aut animō Catōnis ferenda sunt aut Cicerōnis stomachō stomachus enim ille habet aliquid jocō simile. Haec quae monēbam dissimulanda mihi nōn fuērunt in quibus ut errāverim legentis tamen nōn dēcēpī indicāta et dīversā opīniōne quam sequī magis probantibus līberum est. Altercātiōnis praecepta poterant vidērī tunc inchoanda cum omnia quae ad continuam ōrātiōnem pertinent  perēgissem nam est ūsus ējus ōrdine ultimus sed cum sit posita in sōlā inventiōne neque habēre dispositiōnem possit nec ēlocūtiōnis ōrnāmenta magnopere dēsīderet aut circā memoriam et prōnūntiātiōnem labōret prius quam secundam quīnque partium hanc quae tōta ex prīmā pendet tractātūrus nōn aliēnō locō videor. Quam scrīptōrēs aliī fortasse ideō relīquērunt quia satis cēterīs praeceptīs in hanc quoque vidēbātur esse prōspectum. Cōnstat enim aut intentiōne aut dēpulsiōne dē quibus satīs trāditum est quia quidquid in āctiōne perpetuā circā probātiōnēs ūtile est idem in hāc brevī atque concīsa prōsit necesse est. Neque alia dīcuntur in altercātiōne sed aliter aut interrogandō aut respondendō. Cūjus reī ferē omnis observātiō in illō testium locō excussa nōbīs est. Tamen quia lātius hoc opus adgressī sumus neque perfectus ōrātor sine hāc virtūte dīcī potest paulum inpendāmus huic quoque pecūliāris operae quae quidem in quibusdam causīs ad victōriam vel plūrimum valet. Nam ut in quālitāte generālī in quā rēctēne factum quid an contrā sit quaeritur perpetuā dominātur ōrātiō et quaestiōnem fīnītiōnis āctiōnēs plērumque satis explicant et omnia paene in quibus dē factō cōnstat aut conjectūrā artificiālī ratiōne colligitur ita in iīs causīs quae sunt frequentissimae quae vel sōlīs extrā artem probātiōnibus vel mixtīs continentur asperrima in hāc parte dīmicātiō est nec alibī dīxerīs magis mucrōne pugnārī. Nam et firmissima quaeque memoriae jūdicis inculcanda sunt et praestandum quidquid in āctiōne prōmīsimus et refellenda mendācia nusquam est dēnique quī cognōscit intentior. Nec inmeritō quīdam quamquam in dīcendō mediocrēs hāc tamen altercandī praestantiā meruērunt nōmen patrōnōrum. At quīdam lītigātōribus suīs illum modo ambitiōsum dēclāmandī sūdōrem praestitisse contentī cum turbā laudantium dēstituunt subsellia pugnamque  illam dēcrētōriam imperītīs ac saepe pullātae turbae relincunt. Itaque videās aliōs plērumque in jūdiciīs prīvātīs ad āctiōnēs advocārī aliōs ad probātiōnem. Quae sī dīvidenda sunt officia hoc certē magis necessārium est pudendumque dictū sī plūs lītigantibus prōsunt minōrēs. In pūblicīs certē jūdiciīs vōx illa praecōnis praeter patrōnōs ipsum quī ēgerit citat. Opus est igitur in prīmīs ingeniō vēlōcī ac mōbilī animō praesentī et ācrī. Nōn enim cōgitandum sed dīcendum statim est et prope sub cōnātū adversāriī manūs exigenda. Quārē cum in omnī parte hūjusce officiī plūrimum facit tōtās nōn dīligenter modo sed etiam familiāriter nōs nōsse causās tum in altercātiōne maximē necessārium est omnium persōnārum īnstrūmentōrum temporum locōrum habēre nōtitiam aliōquī et tacendum erit saepe et aliīs subicientibus plērumque autem studiō loquendī fatuē modo monent accēdendum quō nōnnumquam accidit ut nostrā crēdulitāte aliēna stultitiā ērubēscāmus. Neque tamen cum hīs ipsīs monitōribus clam rēs erit quīdam faciunt ut apertē quoque rixēmur. Videās enim plērōsque īrā percitōs exclāmantīs ut jūdex audiat contrārium id esse quod admoneant sciatque ille quī prōnūntiātūrus est in causā mālum quod tacētur. Quārē bonus altercātor vitiō īrācundiae careat nūllus enim ratiōnī magis obstat adfectus et fert extrā causam plērumque et dēfōrmia convīcia facere ac merērī cōgit et in ipsōs nōnnumquam jūdicēs incitat. Melior moderātiō  ac nōnnumquam etiam patientia neque enim refūtanda tantum quae ex contrāriō dīcuntur sed contemnenda ēlevanda rīdenda sunt nec usquam plūs locī recipit urbānitās. Hoc dum ōrdō est et pudor contrā turbantis audendum et impudentiae fortiter resistendum. Sunt enim quīdam praedūrī in hōc ōrīs ut obstrepant ingentī clāmōre et mediōs sermōnēs intercipiant et omnia tumultū cōnfundant quōs ut nōn imitārī sīc ācriter prōpulsāre oportēbit et ipsōrum improbitātem retundendō et jūdicēs vel praesidentīs magistrātūs appellandō frequentius ut loquendī vicēs serventur. Nōn est rēs animī jacentis et mollis suprā modum frontis fallitque plērumque quod probitās vocātur quae est inbēcillitās. Valet autem in altercātiōne plūrimum acūmen quod sine dubiō ex arte nōn venit nātūra enim nōn docētur arte tamen adjuvātur. In quā praecipuum est semper id in oculīs habēre dē quō quaeritur et quod volumus efficere quod prōpositum tenentēs nec in rixam ībimus nec causae dēbita tempora convīciandō conterēmus gaudēbimusque sī hoc adversārius facit. Omnia tempore ferē parāta sunt meditātīs dīligenter quae quid aut ex adversō dīcī aut respondērī ā nōbīs possunt. Nōnnumquam tamen solet hoc quoque esse artis genus ut quaedam in āctiōne dissimulāta subitō in altercandō prōferantur est inopīnātīs ēruptiōnibus aut incursiōnī ex īnsidiīs factae simillimum id autem tum faciendum est cum est aliquid cui respondērī nōn statim possit potuerit autem sī tempus ad dispōnendum fuisset. Nam quod fidēliter firmum est ā prīmīs statim āctiōnibus arripere optimum est quō saepius diūtiusque dīcātur. Illud vix saltem praecipiendum vidētur nē turbidus et clāmōsus tantum sit altercātor  et quālēs ferē sunt quī litterās nesciunt. Nam improbitās licet adversāriō molesta sit jūdicī invīsa est. Nocet etiam diū pugnāre in iīs quae optinēre nōn possīs. Nam ubi vincī necesse est expedit cēdere quia sīve plūra sunt dē quibus quaeritur facilior erit in cēterīs fidēs sīve ūnum mītior solet poena inrogārī verēcundiae. Nam culpam praesertim dēprēnsam pertināciter tuērī culpa altera est. Dum stat aciēs multī rēs cōnsiliī atque artīs est ut errantem adversārium trahās et īre quam longissimē cōgās ut vānā interim spē exultet. Ideō quaedam bene dissimulantur īnstrūmenta īnstant enim et saepe discrīmen omne committunt quod dēesse nōbīs putant et faciunt probātiōnibus nostrīs auctōritātem postulandō. Expedit etiam dare aliquid adversāriō quod prō sē putet quod adprehendēns mājus aliquid cōgātur dīmittere duās interim rēs prōpōnere quārum utramlibet male sit ēlēctūrus quod in altercātiōne fit potentius quam in āctiōne quia in illā nōbīs ipsī respondēmus in hāc adversārium quasi cōnfessum tenēmus. Est in prīmīs acūtī vidēre quō jūdex dictō moveātur quid respuat quod et vultū saepissimē et aliquandō etiam dictō aliquō factōve ējus dēprehenditur. Et īnstāre prōficientibus et ab iīs quae nōn adjuvent quam mollissimē pedem oportet referre. Faciunt hoc medicī quoque ut remedia proinde persevērent adhibēre vel dēsinant ut illa recipī vel respuī vident. Nōnnumquam sī rem ēvolvere prōpositam facile nōn sit īnferenda est alia quaestiō atque in eam jūdex sī fierī potest āvocandus. Quid enim cum respondēre nōn possīs agendum est nisi ut aliud inveniās cui adversārius respondēre nōn possit In plērīsque īdem est ut dīxī quī circā testēs locus et persōnīs modo distat quod hīc patrōnōrum inter sē certāmen illīc pugnā inter testem et patrōnum.  Exercitātiō vērō hūjus reī longē facilior. Nam est ūtilissimum frequenter cum aliquō quī sit studiōrum eōrundem sūmere māteriam vel vērae vel etiam fictae contrōversiae et dīversās partēs altercātiōnis modo tuērī quod īdem etiam in simplicī genere quaestiōnum fierī potest. Nē illud quidem ignōrāre advocātum volō quō quaeque ōrdine probātiō sit apud jūdicem prōferenda cūjus reī eadem quae in argūmentīs ratiō est ut potentissima prīma et summā pōnantur illā enim ad crēdendum praeparant jūdicem haec ad prōnūntiandum. Hīs prō nostrā facultāte tractātīs nōn dubitāssem trānsīre prōtinus ad dispositiōnem quae ōrdine ipsō sequitur nisi verērer nē quoniam fuērunt quī jūdicium inventiōnī subjungerent praeterīsse hunc locum quibusdam vidērer quī meā quidem opīniōne adeō partibus operis hūjus omnibus cōnexus ac mixtus est ut nē ā sententiīs quidem aut verbīs saltem singulīs possit sēparārī nec magis arte trāditur quam gustus aut odor. Ideōque nōs quid in quāque rē sequendum cavendumque sit docēmus ac deinceps docēbimus ut ad eā jūdicium dērigātur. Praecipiam igitur nē quod efficī nōn potest adgrediāmur ut contrāria vītēmus et commūnia nē quid in ēloquendō corruptum obscūrum sit Referātur oportet ad sēnsūs quī nōn docentur. Nec multum ā jūdiciō crēdō distāre cōnsilium nisi quod illud ostendentibus sē rēbus adhibētur hōc latentibus et aut omnīnō nōndum repertīs aut dubiīs et jūdicium frequentissimē certum est cōnsilium vērō ratiō est quaedam altē petīta et plērumque plūra perpendēns et comparāns habēnsque in sē et inventiōnem et jūdicātiōnem. Sed nē dē hōc quidem praecepta in ūniversum expectanda sunt nam ex rē sūmitur cūjus locus ante āctiōnem est frequenter nam Cicerō summō cōnsiliō vidētur in Verrem vel contrahere  tempora dīcendī māluisse quam in eum annum quō erat Q. Hortēnsius cōnsul futūrus incīdere et in ipsīs āctiōnibus prīmum ac potentissimum optinet locum nam quid dīcendum quid tacendum quid differendum sit exigere cōnsiliī est negāre sit satius an dēfendere ubi prohoemīō ūtendum et quālī nārrandumne et quō modo jūre prius pugnandum an aequō quī sit ōrdō ūtilissimus tum omnēs colōrēs asperē an lēniter an etiam summissē loquī expediat. Sed haec quoque ut quisque passus est locus monuimus īdemque in reliquā parte faciēmus pauca tamen exemplī grātiā pōnam quibus manifēstius appāreat quid sit quod dēmōnstrārī posse praeceptīs nōn arbitror. Laudātur cōnsilium Dēmosthenis quod cum suādēret bellum Athēniēnsibus parum id prōsperē expertis nihil adhūc factum esse ratiōne mōnstrāvit poterat enim ēmendārī neglegentia at sī nihil esset errātum meliōris in posterum speī nōn erat ratiō. Idem cum offēnsam verērētur sī objūrgāret populī sēgnitiam in adserendā lībertāte reī pūblicae mājōrum laude utī māluit quī rem pūblicam fortissimē administrāssent nam et facilēs habuit aurēs et nātūra sequēbātur ut meliōra probantīs pējōrum paenitēret. Cicerōnis quidem vel ūna prō Cluentiō quamlibet multīs exemplīs sufficiet ōrātiō. Nam quod in eō cōnsilium maximē mīrer prīmamne expositiōnem quā mātrī cūjus fīlium premēbat auctōritās abstulit fidem an quod jūdiciī corruptī crīmen trānsferre in adversārium māluit quam negāre propter inveterātam ut ipse dīcit īnfāmiam an quod in rē invidiōsā lēgis auxiliō novissimē est ususquō genere dēfēnsiōnis etiam offendisset nōndum praemollītās jūdicum mentēs an quod sē ipsum invītō Cluentiō facere testātus est Quid prō Milōne quod nōn ante  nārrāvit quam praejūdiciīs omnibus reum līberāret quod īnsidiārum invidiam in Clōdium vertit quamquam rē vērā fuerat pugna fortuita quod factum et laudāvit et tamen ā voluntāte Milōnis remōvit quod illī precēs nōn dedit et in eārum locum ipse successit Īnfīnītum est ēnumerāre ut Cottae dētrāxerit auctōritātem ut prō Ligāriō sē opposuerit Cornēlium ipsa cōnfessiōnis fīdūcia ēripuerit. Illud dīcere satis habeō nihil esse nōn modo in ōrandō sed in omnī vītā prius cōnsiliō frūstrāque sine eō trādī cēterās artīs plūsque vel sine doctrīnā prūdentiam quam sine prūdentiā facere doctrīnam. Aptāre etiam ōrātiōnem locīs temporibus personīs est ējusdem virtūtīs. Sed hic quia lātius fūsus est locus mixtusque cum ēlocūtiōne tractābitur cum praecipere dē aptē dīcendō coeperīmus.  LĪBER SEPTIMVS PROHOEMIVM Dē inventiōne ut arbitror satis dictum est neque enim ea dēmum quae ad docendum pertinent execūtī sumus vērum etiam mōtūs animōrum tractāvimus. Sed ut opera extruentibus satis nōn est saxa atque māteriam et cētera aedificantī ūtilia congerere nisi dispōnendīs eīs conlocandīsque artificium manus adhibeātur sīc in dīcendō quamlibet abundāns rērum cōpia cumulum tantum habeat atque congestum nisi illās eadem dispositiō in ōrdinem dīgestās atque inter sē commissās dēvīnxerit. Nec inmeritō secunda quīnque partium posita est cum sine eā prior nihil valeat. Neque enim quamquam fūsīs omnibus membrīs statua sit nisi conlocētur et sī quam in corporibus nostrīs aliōrumve animālium partem permūtēs et trānsferās licet habeat eadem omnia prōdigium sit tamen et artūs etiam leviter locō mōtī perdunt quō viguērunt ūsum et turbātī exercitūs sibi ipsī sunt impedīmentō. Nec mihi videntur errāre quī ipsam rērum nātūram stāre ōrdine putant quō cōnfūsō peritūra sint omnia. Sīc ōrātiō cārēns hāc virtūte tumultuētur necesse est et sine rēctōre fluitet nec cohaereat sibi multa repetat multa trānseat velut nocte in ignōtīs locīs errāns nec initiō nec fīne prōpositō cāsum potius quam cōnsilium sequātur. Quāpropter tōtus hīc līber serviat dīvīsiōnī quae quidem sī certā aliquā viā trādī in omnīs māteriās ūllō modō posset nōn tam paucīs contigisset. Sed cum īnfīnītae lītium fōrmae fuerint futūraeque sint et tot saeculīs nūlla repertā sit causā  quae esset tōta alterī similis sapiat oportet āctor et vigilet et inveniat et jūdicet et cōnsilium ā sē ipsō petat. Neque īnfitiās eō quaedam esse quae dēmōnstrārī possint eaque nōn omittam. Sit igitur ut suprā significāvī dīvīsiō rērum plūrium in singulās partītiō singulārum in partīs discrētiō ōrdō rēcta quaedam conlocātiō priōribus sequentia adnectēns dispositiō ūtilis rērum ac partium in locōs distribūtiō. Sed meminerīmus ipsam dispositiōnem plērumque ūtilitāte mūtārī nec eandem semper prīmam quaestiōnem ex utrāque parte tractandam. Cūjus reī ut cētera exempla praeteream Dēmosthenēs quoque atque Aeschinēs possunt esse documentō in jūdiciō Ctēsiphontis dīversum secūtī ōrdinem cum accūsātor ā jūre quō vidēbātur potentior coeperit patrōnus omnia paene ante jūs posuerit quibus jūdicem quaestiōnī lēgum praeparāret. Aliud enim aliī docēre prius expedit aliōquī semper petītōris arbitriō dīcerētur dēnique in accūsātiōne mūtuā cum sē uterque dēfendat priusquam adversārium arguat omnium rērum necesse est ōrdinem esse dīversum. Igitur quid ipse sim secūtus quod partim praeceptīs partim ūsū partim ratiōne cognōveram prōmam nec umquam dissimulāvī. Erat mihi cūrae in contrōversiīs forēnsibus nōsse omnia quae in causā versārentur nam in scholā certā sunt et pauca et ante dēclāmātiōnem expōnuntur quae themata Graecī vocant Cicerō prōposita. Cum haec in cōnspectū quōdam modo conlocāveram nōn minus prō adversā parte quam prō meā cōgitābam. Et prīmum quod nōn difficile dictū est sed  tamen ante omnia intuendum cōnstituēbam quid utraque pars vellet efficere tum per quid hoc modo. Cōgitābam quid prīmum petītor dīceret. Id aut cōnfessum erat aut contrōversum. Sī cōnfessum nōn poterat ibi esse quaestiō. Trānsībam ergō ad respōnsum partis alterīus īdem intuēbar nōnnumquam etiam quod inde optinēbātur cōnfessum erat. Vbī prīmum coeperat nōn convenīre quaestiō oriēbātur. Id tāle est occīdistī hominem occīdī. Convenit trānseō. Ratiōnem reddere dēbet reus quārē occīderit. Adulterum inquit cum adulterā occīdere licet. Lēgem esse certum est. Tertium jam aliquid videndum est in quō pugnā cōnsistat. Nōn fuērunt adulterī fuērunt quaestiō dē factō ambigitur conjectūra est. Interim et hoc tertium cōnfessum est adulterōs fuisse sed tibi inquit accūsātor illōs nōn licuit occīdere exul enim erās aut ignōminiōsus. Dē jūre quaeritur. At sī prōtinus dīcentī occīdistī respondeātur nōn occīdī statim pugna est. Sī explōrandum est ubi contrōversia incipiat cōnsīderārī dēbet quae sit intentiō quae prīmam quaestiōnem facit. Intentiō simplex occīdit Sāturnīnum Rabīrius conjūncta lēge dē sīcāriīs commīsit L. Varēnus nam et C. Varēnum occīdendum et Cn. Varēnum vulnerandum et Salārium item occīdendum curauitnam sīc dīversae prōpositiōnēs erunt quod īdem dē petītiōnibus dictum sit. Vērum ex conjūncta prōpositiōne plūrēs esse quaestiōnēs ac statūs possunt sī aliud negat reus aliud dēfendit aliud ā jūre āctiōnis exclūdit. In quō genere est agentī dispiciendum quid quoque locō dīluat.  Quod pertinet ad āctōrem nōn plānē dissentiō ā Celsō quī sine dubiō Cicerōnem secūtus īnstat tamen huic partī vehementius ut putet prīmō firmum aliquid esse pōnendum summō firmissimum inbēcilliōra media quia et initiō movendus sit jūdex et summō inpellendus. At prō reō plērumque gravissimum quidque prīmum movendum est nē illud spectāns jūdex reliquōrum dēfēnsiōnī sit āversior. Interim tamen et hoc mūtābitur sī leviōra illa palam falsa erunt gravissimī dēfēnsiō difficilior ut dētractā prius accūsātōribus fide adgrediāmur ultimum jam jūdicibus omnia esse vāna crēdentibus. Opus erit tamen praefātiōne quā et ratiō reddātur dilātī crīminis et prōmittātur dēfēnsiō nē id quod nōn statim dīluēmus timēre videāmur. Ante actae vītae crīmina plērumque prīma pūrganda sunt ut id dē quō lātūrus est sententiam jūdex audīre propitius incipiat. Sed hoc quoque prō Varēnō Cicerō in ultimum distulit nōn quid frequentissimē sed quid tum expedīret intuitus. Cum simplex intentiō erit videndum est ūnum aliquid respondeāmus an plūra. Sī ūnum in rē quaestiōnem īnstituāmus an in scrīptō sī in rē negandum sit quod obicitur an tuendum sī scrīptō in quā speciē jūris pugna sit et in eā dē verbīs an dē voluntāte quaerātur. Id ita cōnsequēmur sī intuitī fuerimus quae sit lēx quae lītem faciat hoc est quā jūdicium sit cōnstitūtum. Nam quaedam in scholasticīs pōnuntur ad conjungendam modō actae reī seriem ut puta Expositum quī agnōverit solūtīs alimentīs recipiat minus dictō audientem fīlium liceat abdicāre. Quī expositum recēpit imperat eī nūptiās locuplētis propinquae ille dēdūcere vult fīliam pauperis ēducātōris. Lēx dē expositīs ad adfectum pertinet jūdicium pendet ex lēge abdicātiōnis.  Nec tamen semper ex ūnā lēge quaestiō est ut in antinomiā. Hīs spectātīs appārēbit circā quod pugna sit. Conjūncta dēfēnsiō est quālis prō Rabīriō sī occīdisset rēctē fēcisset sed nōn occīdit. Vbī vērō multa contrā ūnam prōpositiōnem dīcimus cōgitandum est prīmum quidquid dīcī potest tum ex hīs quō quidque locō dīcī expediat aestimandum. In quō nōn īdem sentiō quod dē prōpositiōnibus paulō ante quodque dē argūmentīs probātiōnum locō concessī posse aliquandō nōs incipere ā firmiōribus. Nam vīs quaestiōnum semper crēscere dēbet et ad potentissimā ab īnfirmissimīs pervenīre sīve sunt ējusdem generis sīve dīversī. Jūrīs autem quaestiōnēs solent esse nōnnumquam ex aliīs atque aliīs cōnflīctiōnibus factī semper īdem spectant. In utrōque genere similis ōrdō est sed prius dē dissimilibus ex quibus īnfirmissimum quidque prīmum tractārī oportet ideō quod quāsdam quaestiōnēs execūtī dōnāre solēmus et concēdere neque enim trānsīre ad aliās possumus nisi omissīs priōribus. Quod ipsum ita fierī oportet nōn ut damnāsse eās videāmur sed omīsisse quia possīmus etiam sine eīs vincere. Prōcūrātor alicūjus pecūniam petit ex faenore hērēditāriō potest incīdere quaestiō an huic esse prōcūrātōrem liceat. Finge nōs postquam tractāvimus eam remittere vel etiam convincī quaerētur an eī cūjus nōmine lītigātur prōcūrātōrem habendī sit jūs. Discēdāmus hinc quoque recipit nātūra quaestiōnem an ille cūjus nōmine agitur hērēs sit faenerātōris an ex asse hērēs. Haec quoque concessa sint quaerētur an dēbeātur. Contrā nēmō tam dēmēns fuerit ut cum id quod firmissimum dūxerit sē habēre tractāverit remittat illud et ad leviōra trānscendat. Huic in scholā simile est nōn abdicābis adoptātum ut hunc  quoque nōn virum fortem ut et fortem nōn quīcumque voluntātī tuae nōn pāruerit ut in alia omnia subjectus sit nōn propter optiōnem ut propter optiōnem nōn propter tālem optiōnem. Haec jūris quaestiōnum differentia est. In factīs autem ad idem tendentia sunt plūra ex quibus aliquā citrā summam quaestiōnem remittī solent ut sī is cum quō fūrtī agitur dicat probā tē habuisse probā perdidisse probā fūrtō perdidisse probā meā fraude. Priōra enim remittī possunt ultimum nōn potest. Solēbam et hoc facere praecipere ut vel ab ultimā speciē nam ea ferē est quae continet causam retrōrsum quaererem usque ad prīmam generālem quaestiōnem vel ā genere ad extrēmam speciem dēscenderem etiam in suāsōriīs ut dēlīberat Numa an rēgnum offerentibus Rōmānīs recipiat. Prīmum id est genus an rēgnandum tum an in cīvitāte aliēna an Rōmae an lātūrī sint Rōmānī tālem rēgem. Similiter in contrōversiīs. Optet enim vir fortis aliēnam uxōrem. Vltima speciēs est an optāre possit aliēnam uxōrem. Generāle est an quidquid optārit accipere dēbeat deinde an ex prīvātō an nūptiās an marītum habentis. Sed hoc nōn quem ad modum dīcitur ita et quaeritur. Prīmum enim occurrit ferē quod est ultimum dīcendum ut hoc nōn dēbēs aliēnam uxōrem optāre ideōque dīvīsiōnem perdit festīnātiō. Nōn oportet igitur offerentibus sē contentum esse quaere aliquid ultrā sīc nē viduam quidem adhūc plūs sī nihil ex prīvātō ultimum retrōrsum quod īdem  ā capite prīmum est nihil inicum. Itaque prōpositiōne vīsa quod est facillimum cōgitēmus sī fierī potest quid nātūrāle sit prīmum respondērī. Id sī tamquam rēs agātur et nōbīs ipsīs respondendī necessitās sit intuērī voluerīmus occurrit. Sī id nōn contigerit sēpōnāmus id quod prīmum sē optulerit et ipsī nōbīscum sīc loquāmur quid sī hoc nōn esset Id iterum et tertium et dum nihil sit reliquī itaque īnferiōra quoque scrūtābimur quae tractāta faciliōrem nōbīs jūdicem in summā quaestiōne facient. Nōn dissimile huic est et illud praeceptum ut ā commūnibus ad propria veniāmus ferē enim commūnia generālia sunt. Commūne tyrannum occīdit proprium tamen tyrannum occīdit mulier occīdit uxor occīdit. Solēbam et excerpere quid mihi cum adversāriō convenīret sī modo id prō mē erat nec sōlum premere cōnfessiōnem sed partiendō multiplicāre ut in illā contrōversiā Dux quī competītōrem patrem in suffrāgiīs vīcerat captus est euntēs ad redimendum eum lēgātī obvium habuērunt patrem revertentem ab hostibus. Is lēgātīs dīxit sērō itis. Excussērunt illī patrem et aurum in sinū ējus invēnērunt ipsī persevērārunt īre quō intenderant invēnērunt ducem crucī fīxum cūjus vōx fuit cavēte prōditōrem. Reus est pater. Quid convenit Prōditiō nōbīs praedicta est et praedicta ā duce quaerimus prōditōrem. Tē īsse ad hostēs fatēris et īsse clam et ab hīs incolumem redīsse aurum retulisse et aurum occultum habuisse. Nam quod fēcit id nōnnumquam potentius fit in prōpositiōne quae sī animōs  occupāvit prope aurēs ipsae dēfēnsiōnī praeclūduntur. In tōtum autem congregātiō crīminum accūsantem adjuvat sēparātiō dēfendentem. Solēbam id quod fierī et in argūmentīs dīxī in tōtā facere māteriā ut prōpositīs extrā quae nihil esset omnibus deinde cēterīs remōtīs sōlum id superesset quod crēdī volēbam ut in praevāricātiōnum crīminibus Vt absolvātur reus aut innocentia ipsīus fit aut interveniente aliquā potestāte aut vī aut corruptō jūdiciō aut difficultāte probātiōnis aut praevāricātiōne. Nocentem fuisse cōnfitēris nūlla potestās obstitit nūlla vīs corruptum jūdicium nōn quereris nūlla probandī difficultās fuit quid superest nisi ut praevāricātiō fuerit Sī omnia āmōlīrī nōn poteram plūra āmōliēbar. Hominem occīsum esse cōnstat nōn in sōlitūdine ut ā latrōnibus suspicer nōn praedae grātia quia īnspoliātus est nōn hērēditātis spē quia pauper fuit odium igitur in causā. Quis inimīcus Quae rēs autem faciliōrem dīvīsiōnī viam praestat eadem inventiōnī quoque excutere quidquid dīcī potest et velut rejectiōne facta ad optimum pervenīre. Accūsātur Milō quod Clōdium occīderit. Aut fēcit aut nōn optimum erat negāre sed nōn potest occīdit ergō. Aut jūre aut injūriā utique jūre aut voluntāte aut necessitāte nam ignōrantiā praetendī nōn potest voluntās anceps est sed quia ita hominēs putant attingenda dēfēnsiō ut id prō rē pūblicā fuerit. Necessitāte Subita igitur pugna nōn praeparāta alter igitur īnsidiātus est. Vter Profectō Clōdius. Vidēsne ut ipsa rērum necessitās dīdūcat dēfēnsiōnem Adhūc aut utique volvit occīdere īnsidiātōrem Clōdium aut  nōn. Tūtius sī nōluit fēcērunt ergō servī Milōnis neque jubente neque sciente Milōne. At haec tam timida dēfēnsiō dētrahit auctōritātem illī quā rēctē dīcēbāmus occīsum adiciētur quod suōs quisque servōs in tālī rē facere voluisset. Hoc eō est ūtilius quod saepe nihil placet et aliquid dīcendum est. Intueāmur ergō omnia ita appārēbit aut id quod optimum est aut id quod minimē malum. Prōpositiōne aliquandō adversāriī ūtendum et esse nōnnumquam commūnem eam suō locō dictum est. Multīs mīlibus versuum sciō apud quōsdam esse quaesītum quō modo invenīrēmus utra pars dēbēret prior dīcere quod in forō vel atrōcitāte fōrmulārum vel modo petītiōnum vel novissimē sorte dījūdicātur. In scholā quaerī nihil attinet cum in dēclāmātiōnibus īsdem nārrāre et contrādictiōnēs solvere tam ab āctōre quam ā possessōre concessum sit. Sed in plūrimīs contrōversiīs nē invenīrī quidem potest ut in illā Quī trīs līberōs habēbat ōrātōrem philosophum medicum testāmentō quattuor partēs fēcit et singulās singulīs dedit ūnam ējus esse volvit quī esset ūtilissimus cīvitātī. Contendunt. Quis prīmus dicat incertum est prōpositiō tamen certa ab eō enim cūjus persona ūtēmur incipiendum erit. Et haec quidem dē dīvidendō in ūniversum praecipī possunt. At quō modo inveniēmus etiam illās occultiōrēs quaestiōnēs Scīlicet quō modo sententiās verba figūrās colōrēs ingeniō cūra exercitātiōne. Nōn tamen ferē umquam nisi inprūdentem fūgerint sī ut dīxī nātūram sequī ducem velit. Sed plērīque ēloquentiae fāmam adfectantēs contentī sunt locīs speciōsīs modo vel nihil ad probātiōnem cōnferentibus aliī nihil ultrā ea quae in oculōs incurrunt exquīrendum  putant. Quod quō facilius appāreat ūnam dē scholā contrōversiam nōn ita sānē difficilem aut novam prōpōnam in exemplum. Quī reō prōditiōnis patrī nōn adfuerit exhērēs sit prōditiōnis damnātus cum advocātō exulet. Reō prōditiōnis patrī disertus fīlius adfuit rūsticus nōn adfuit damnātus abiit cum advocātō in exilium. Rūsticus cum fortiter fēcisset praemiī nōmine impetrāvit restitūtiōnem patris et frātris. Pater reversus intestātus dēcessit petit rūsticus partem bonōrum ōrātor tōtum vindicat sibi. Hic illī ēloquentēs quibusque nōs circā lītēs rārās sollicitiōrēs rīdiculī vidēmur invādent persōnās favōrābilēs āctiō prō rūsticō contrā disertum prō virō fortī contrā inbellem prō restitūtōre contrā ingrātum prō eō quī parte contentus sit contrā eum quī frātrī nihil dare ex paternīs velit. Quae omnia sunt in māteriā et multum juvant victōriam tamen nōn trahunt. In hāc quaerentur sententiae sī fierī poterit praecipitēs vel obscūrae nam ea nunc virtūs est et pulchrē fuerit cum māteriā tumultū et clāmōre trānsāctum. Illī vērō quibus prōpositum quidem melius sed cūra in proximō est haec velut innatantia vidēbunt excūsātum esse rūsticum quod nōn interfuerit jūdiciō nihil conlātūrus patrī sed nē disertum quidem habēre quod inpūtet reō cum is damnātus sit dignum esse hērēditātē restitūtōrem avārum impium ingrātum quī dīvidere nōlit cum frātre eōque sīc meritō quaestiōnem quoque illam prīmam scrīptī et voluntātis quā nōn expugnāta nōn sit sequentibus locus. At quī nātūram sequētur illa cōgitābit profectō prīmō hōc dictūrum rūsticum pater intestātus duōs nōs fīliōs relīquit partem jūre gentium petō. Quis tam imperītus quis tam procul ā litterīs quīn sīc incipiat etiam sī nescierit quid sit prōpositiō Hanc commūnem omnium lēgem leviter adōrnābit ut jūstam. Nempe sequētur ut quaerāmus quid huic tam aequae postulātiōnī respondeātur. At id manifēstum est lēx est quae  jubet exhērēdem esse eum quī patrī prōditiōnis reō nōn adfuerit tū autem nōn adfuistī. Hanc prōpositiōnem necessāriā sequitur lēgis laudātiō et ējus quī nōn adfuerit vituperātiō. Adhūc versāmur in cōnfessīs redeat animus ad petītōrem numquid nōn hoc cōgitet necesse est nisi quī sit plānē hebēs sī lēx obstat nūlla līs est ināne jūdicium est atquī et lēgem esse et hoc quod ea pūniat ā rūsticō factum extrā dubitātiōnem est. Quid ergō dīcimus Rūsticus eram. Sī lēx eram omnis complectitur nihil prōderit quaerāmus ergō num īnfirmārī in aliquam partem lēx possit. Quid aliud saepius dicam nātūra permittit quam ut cum verba contrā sint dē voluntāte quaerātur Generālis igitur quaestiō verbīs an voluntāte sit standum sed hoc in commūne dē jūre omnī disputandum semper nec umquam satis jūdicātum est. Quaerendum igitur in hāc ipsa quā cōnsistimus an aliquid invenīrī possit quod scrīptō adversētur. Ergō quisquis nōn adfuerit exhērēs erit quisquis sine exceptiōne Jam sē illa vel ultrō offerent argūmenta et īnfāns fīlius enim est et nōn adfuit et quī aberat et quī mīlitābat et quī in lēgātiōne erat Jam multum āctī est potest aliquis nōn adfuisse et hērēs esse. Trānseat nunc idem ille quī hoc cōgitāvit ut ait Cicerō tībīcinis Latīnī modo ad disertum ut ista concēdam tū nec īnfāns es nec āfuistī nec mīlitāstī. Num aliud occurrit quam illud sed rūsticus sum Contrā quod palam est dīcī ut agere nōn potuerīs adsidēre potuistī et vērum est. Quārē redeundum rūsticō ad animum lēgum lātōris impietātem pūnīre volvit ego autem impius nōn sum. Contrā quod disertus tum impiē fēcistī inquit cum  exhērēdātiōnem meruistī licet tē posteā vel paenitentia vel ambitūs ad hōc genus optiōnis addūxerit. Praetereā propter tē damnātus est pater vidēbāris enim dē causā prōnūntiāsse. Ad haec rūsticus tū vērō in causā damnātiōnis fuistī multōs offenderās inimīcitiās domuī contrāxerās. Haec conjectūrālia illud quoque quod colōris locō rūsticus dīcit patris fuisse tāle cōnsilium nē ūniversam domum perīculō subiceret. Haec prīmā quaestiōne scrīptī et voluntātis continentur. Intendāmus ultrā animum videāmusque an aliquid invenīrī praetereā possit. Quō id modo fīet Sēdulō imitor quaerentem ut quaerere doceam et omissō speciōsiōre stilī genere ad ūtilitātem mē submittō discentium. Omnēs adhūc quaestiōnēs ex persōnā petītōris ipsīus dūximus cūr nōn aliquid circā patrem quaerimus Dictum enim est quisquis nōn adfuerit exhērēs erit. Cūr nōn cōnāmur et sīc quaerere num cuicumque nōn adfuerit Facimus hoc saepe in iīs contrōversiīs in quibus petuntur in vincula quī parentīs suōs nōn alunt ut eam quae testimōnium in fīlium peregrīnitātis reum dīxit eum quī fīlium lēnōnī vēndidit. In hōc dē quō loquimur patre quid adprēndī potest Damnātus est. Numquid igitur lēx ad absolūtōs tantum patrēs pertinet Dūra prīmā fronte quaestiō. Nōn dēspērēmus crēdibile est hoc voluisse lēgum lātōrem nē auxilia līberōrum innocentibus dēessent. Sed hoc dīcere rūsticō verēcundum est quia innocentem fuisse patrem fatētur. Dat aliud argūmentum contrōversiā damnātus prōditiōnis cum advocātō exulet. Vix vidētur posse fierī ut poena fīliō in eōdem patre et sī adfuerit et sī nōn adfuerit cōnstitūtā sit. Praetereā lēx ad exulēs nūlla pertinet nōn ergō crēdibile est dē advocātō damnātī scrīptum an possint enim bona  esse ūlla exulis Rūsticus in utramque partem dubium facit disertus et verbīs inhaerēbit in quibus nūlla exceptiō est et propter hōc ipsum poenam esse cōnstitūtam eīs quī nōn adfuerint nē perīculō exiliī dēterreantur advocātiōne et rūsticum innocentī nōn adfuisse dīcet. Illud prōtinus nōn id indignum quod adnotētur posse ex ūnō statū duās generālēs quaestiōnēs fierī an quisquis an cuicumque. Haec ex duābus persōnīs quaesīta sunt. Ex tertiā autem quae est adversāriī nūlla orīrī quaestiō potest quia nūlla fit eī dē suā parte contrōversia. Nōndum tamen cūra dēficiat ista enim omnia dīcī possent etiam nōn restitūtō patre. Nec statim eō tendāmus quod occurrit ultrō ā rūsticō restitūtum. Quī subtīliter quaeret aliquid spectābit ultrā nam ut genus speciēs sequitur ita genus speciem praecēdit. Fingāmus ergō ab aliō restitūtum ratiōcinātīva seu collēctīva quaestiō oriētur an restitūtiō prō sublātiōne jūdiciī sit et proinde valeat ac sī jūdicium nōn fuisset Vbī temptābit rūsticus dīcere nē impetrāre quidem aliter potuisse suōrum restitūtiōnem ūnō praemiō nisi patre proinde ac sī accūsātus nōn esset revocātō quae rēs advocātī quoque poenam tamquam is nōn adfuisset remīserit. Tum venīmus ad id quod prīmum occurrēbat ā rūsticō esse restitūtum patrem ubi rūrsus ratiōcināmur an restitūtor accipī dēbeat prō advocātō quandō id praestiterit quod advocātus petit nec improbum sit prō similī accipī quod plūs est. Reliqua jam aequitātis utrīus jūstius sit dēsīderium. Id ipsum adhūc dīviditur etiam sī uterque tōtum sibi vindicāret nunc utique cum alter sēmissem alter ūniversā frātre exclūsō. Sed hīs tractātis etiam habet magnum mōmentum apud jūdicēs patris memoriā cum praesertim dē bonīs ējus quaerātur. Erit ergō  conjectūrā quā mente pater intestātus dēcesserit sed ea pertinet ad quālitātem alterīus statūs īnstrūmentum est. Plērumque autem in fīne causārum dē aequitāte tractābitur quia nihil libentius jūdicēs audiunt. Aliquandō tamen hunc ōrdinem mūtābit ūtilitās ut sī in jūre minus fīdūciae erit aequitāte jūdicem praeparēmus. Nihil habuī amplius quod in ūniversum praeciperem. Nunc eāmus per singulās causārum jūdiciālium partēs quās ut persequī ad ultimam speciem id est ad singulās lītēs contrōversiāsque nōn possum ita in generālibus scrībere licet ut quae in quemque statum frequentissimē incīdant trādam. Et quia nātūra prīma quaestiō est factumne sit ab hōc ōrdiar. Conjectūra omnis aut dē rē aut dē animō est. Vtriusque tria tempora praeteritum praesēns futūrum. Dē rē et generālēs quaestiōnēs sunt et dēfīnītae id est et quae nōn continentur persōnīs et quae continentur. Dē animō quaerī nōn potest nisi ubi persōna est et dē factō cōnstat. Ergō cum dē rē agitur aut quid factum sit in dubium venit aut quid fīat aut quid sit futūrum ut in generālibus an atomōrum concursū mundus sit effectus an prōvidentia regātur an sit aliquandō cāsūrus in dēfīnītis an parricīdium commīserit Rōscius an rēgnum adfectet Mānlius an rēctē Verrem sit accūsātūrus Q. Caecilius. In jūdiciīs praeteritum tempus maximē valet nēmō enim accūsat nisi quae facta sunt nam quae fīant et quae futūra sint ex praeteritīs colliguntur. Quaeritur et unde quid ortum ut pestilentia īrā deum an intemperiē caelī an corruptīs aquīs an noxiō terrae hālitū et quae causā factī ut quārē ad Trōjam quīnquāgintā rēgēs nāvigāverint jūre jūrandō adāctī an exemplō mōtī an  grātificantēs Atrīdīs. Quae duo genera nōn multum inter sē distant. Ea vērō quae sunt praesentis temporis sī nōn argūmentīs quae necesse est praecessisse sed oculīs dēprehendenda sunt nōn egent conjectūra ut sī apud Lacedaemoniōs quaerātur an Athēnīs mūrī fīant. Est et illud quod potest vidērī extrā haec positum conjectūrae genus cum dē aliquō homine quaeritur quis sit ut est quaesītum contrā Vrbiniae hērēdēs is quī tamquam fīlius petēbat bona Figulus esset an Sosipater. Nam et substantia ējus sub oculōs vēnit ut nōn possit quaerī an sit quō modo an ultrā ōceanum nec quid sit nec quāle sit sed quis sit. Vērum hoc quoque genus lītis ex praeteritō pendet an hic sit ex Vrbinīā nātus Clūsīnius Figulus. Fuērunt autem tālēs etiam nostrīs temporibus contrōversiae atque aliquae in meum quoque patrōcinium incīdērunt. Animī conjectūra nōn dubiē in omnia tempora cadit quā mente Ligārius in Āfricā fuerit quā mente Pyrrhus foedus petat quō modo lātūrus sit Caesar sī Ptolomaeus Pompējum occīderit. Quaeritur per conjectūram et quālitātem circā modum speciem numerum an sōl mājor quam terrā lūna globōsa an plāna an acūta ūnus mundus an plūrēs. Itemque extrā nātūrālēs quaestiōnēs mājus bellum Trōjānum an Peloponnēsium quālis clipeus Achillis an ūnus Herculēs. In iīs autem quae accūsātiōne ac dēfēnsiōne cōnstant ūnum est genus in quō quaeritur et dē factō et dē auctōre quod interim conjūnctam quaestiōnem habet et utrumque pariter negātur interim sēparātam cum et factum sit necne et sī dē factō cōnstet ā quō factum sit ambigitur. Ipsum  quoque factum aliquandō simplicem quaestiōnem habet an homō perierit aliquandō duplicem venēnō an crūditātē perierit. Alterum est genus dē factō tantum cum sī id certum sit nōn potest dē auctōre dubitārī tertium dē auctōre tantum cum factum cōnstat sed ā quō sit factum in contrōversiam venit. Et hoc quod tertiō locō posuī nōn est simplex. Aut enim reus fēcisse tantum modo sē negat aut alium fēcisse dīcit. Sed nē in alterum quidem trānsferendī crīminis ūna fōrma est. Interdum enim substituitur mūtua accūsātiō quam Graecī ANTIKATHGORIAN vocant nostrōrum quīdam concertātīvam interdum in aliquam persōnam quae extrā discrīmen jūdiciī est trānsfertur et aliās certam aliās incertam et cum certam aut in extrāriam vītam aut in ipsīus quī perit voluntātem. In quibus similis atque in ANTIKATHGŌRIĀ personārum causārum cēterōrum comparātiō est ut Cicerō prō Varēnō in familiam Anchāriānam prō Scaurō circā mortem Bostaris in mātrem āvertēns crīmen facit. Est etiam illud huic contrārium comparātiōnis genus in quō uterque ā sē factum esse dīcit et illud in quō nōn persōnae inter sē sed rēs ipsae collīduntur id est nōn uter fēcerit sed utrum factum sit. Cum dē factō et dē auctōre cōnstat dē animō quaerī potest. Nunc dē singulīs. Cum pariter negātur hoc modo adulterium nōn commīsī tyrannidem nōn adfectāvī. In caedis ac venēficiī causīs frequēns est illa dīvīsiō nōn est factum et sī factum est ego nōn fēcī. Sed cum dīcimus probā hominem occīsum accūsātōris tantum partēs sunt ā reō nihil dīcī contrā praeter aliquās fortasse suspīciōnēs potest quās spargere quam maximē variē oportēbit quia sī ūnum aliquid adfirmāris probandum est aut causa perīclitandum. Nam cum inter id quod ab adversāriō et id quod ā nōbīs prō  positum est quaeritur vidētur utique alterum vērum ita ēversō quō dēfendimur relicum est quō premimur ut cum quaerimus dē ambiguīs signīs crūditātis et venēnī nihil tertium est ideōque utrāque pars quod prōposuit tuētur. Interim autem ex rē quaeritur venēficium fuerit an crūditās cum aliquā ex ipsā citrā persōnam quoque argūmenta dūcuntur. Refert enim convīvium praecesserit an trīstitiā labor an ōtium vigilia an quiēs. Aetās quoque ējus quī perit discrīmen facit. Interest subitō dēfēcerit an longiōre valētūdine cōnsūmptus sit līberior adhūc in utramque partem disputātiō sī tantum subitā mors in quaestiōnem vēnit. Interim ex persōnā probātiō reī petitur ut proptereā crēdibile sit venēnum fuisse quia crēdibile est ab hōc factum venēficium vel contrā. Cum vērō dē reō et dē factō quaeritur nātūrālis ōrdō est ut prius factum esse accūsātor probet deinde ā reō factum. Sī tamen plūrēs in persōnā probātiōnēs habuerit convertit hunc ōrdinem. Dēfēnsor autem semper prius negābit esse factum quia sī in hāc parte vīcerit reliqua nōn necesse habet dīcere vīctō superest ut tuērī sē possit. Illīc quoque ubi dē factō tantum contrōversia est quod sī probētur nōn possit dē auctōre dubitārī similiter argūmenta et ex persōnā et ex rē dūcuntur sed in ūnam factī quaestiōnem sīcut in illā contrōversiā ūtendum est enim et hīc exemplīs quae sunt discentibus magis familiāria Abdicātus medicīnae studuit. Cum pater ējus aegrōtāret dēspērantibus dē eō cēterīs medicīs adhibitus sānātūrum sē dīxit sī is pōtiōnem ā sē datam bibisset. Pater acceptae pōtiōnis ēpōtā parte dīxit venēnum sibi datum fīlius quod relicum erat exhausit pater dēcessit ille parricīdiī reus est. Manifēstum quis pōtiōnem dederit quae sī venēnī fuit nūlla quaestiō  dē auctōre tamen an venēnum fuerit ex argūmentīs ā persōnā ductīs colligētur. Superest tertium in quō factum esse cōnstat aliquid ā quō sit factum quaeritur. Cūjus reī supervacuum est pōnere exemplum cum plūrima sint hūjus modī jūdicia ut hominem occīsum esse manifēstum sit vel sacrilegium commissum is autem quī arguitur fēcisse neget. Ex hōc nāscitur ANTIKATHGŌRIA utique enim factum esse convenit quod duo invicem obiciunt. In quō quidem genere causārum admonet Celsus fierī id in forō nōn posse quod nēminem ignōrāre arbitror dē ūnō enim reō cōnsilium cōgitur et etiamsī quī sunt quī invicem accūsent alterum jūdicium praeferre necesse est. Apollodōrus quoque ANTIKATHGORIAN duās esse contrōversiās dīxit et sunt rē vērā secundum forēnse jūs duae lītēs. Potest tamen hoc genus in cognitiōnem venīre senātūs aut prīncipis. Sed in jūdiciō quoque nihil interest āctiōnum utrum simul dē utrōque prōnūntiētur an etiamsī dē ūnō fertur. Quō in genere semper prior dēbēbit esse dēfēnsiō prīmum quia nātūra potior est salūs nostra quam adversāriī perniciēs deinde quod plūs habēbimus in accūsātiōne auctōritātis sī prius dē innocentiā nostrā cōnstiterit postrēmum quod ita dēmum duplex causa erit. Nam quī dīcit ego nōn occīdī habet reliquam partem ut dīcat tū occīdistī at quī dīcit tū occīdistī supervacuum habet posteā dīcere ego nōn occīdī. Hae porrō āctiōnēs cōnstant comparātiōne ipsa comparātiō nōn ūna via dūcitur. Aut enim tōtam causam nostram cum tōtā adversāriī causā compōnimus aut singula argūmenta cum singulīs. Quōrum utrum sit faciendum nōn potest nisi ex ipsīus lītis ūtilitāte cognōscī. Cicerō singula  prō Varēnō comparat in prīmō crīmine est enim superior  enim persōna aliēnī cum persōna mātris temere comparārētur. Quārē optimum est sī fierī poterit ut singula vincantur ā singulīs sed sī quandō in partibus labōrābimus ūniversitāte pugnandum est. Et sīve invicem accūsant sīve crīmen reus citrā accūsātiōnem in adversārium vertit ut Rōscius in accūsātōrēs suōs quamvīs reōs nōn fēcisset sīve in ipsōs quōs suā manū perisse dīcēmus factum dēflectitur nōn aliter quam in iīs quae mūtuam accūsātiōnem habent utriusque partīs argūmenta inter sē comparantur. Id autem genus dē quō novissimē dīxī nōn sōlum in scholīs saepe tractātur sed etiam in forō. Nam id est in causā Naevī Arpīniānī sōlum quaesītum praecipitāta esset ab eō uxor an sē ipsa suā sponte jēcisset. Cūjus āctiōnem et quidem sōlam in hoc tempus ēmīseram quod ipsum mē fēcisse ductum juvenālī cupiditāte glōriae fateor. Nam cēterae quae sub nōmine meō feruntur neglegentia excipientium in quaestum notāriōrum corruptae minimam partem meī habent. Est et alia duplex conjectūra huic anticatēgoriae dīversa dē praemiīs ut in illā contrōversiā Tyrannus suspicātus ā medicō suō datum sibi venēnum torsit eum et cum is dedisse sē pernegāret arcessit alterum medicum ille datum eī venēnum dīxit sed sē antidotum datūrum et dedit pōtiōnem eī quā ēpōta tyrannus dēcessit. Dē praemiō duo medicī contendunt. Nam ut illīc factum in adversārium trānsferentium ita hīc sibi vindicantium personae causae facultātēs tempora īnstrūmenta testimōnia comparantur. Illud quoque etiam sī nōn est ANTIKATHGŌRIĀ similī tamen ratiōne  tractātur in quō citrā accūsātiōnem quaeritur utrum factum sit. Vtraque enim pars suam expositiōnem habet atque eam tuētur ut in līte Vrbīniānā petītor dīcit Clusinium Figulum fīlium Vrbiniae aciē vīctā in quā steterat fūgisse jactātumque cāsibus variīs retentum etiam ā rēge tandem in Ītaliam ac patriam suam margīnōs vēnisse atque ibi agnōscī Polliō contrā servīsse eum Pisaurī dominīs duōbus medicīnam factitāsse manū missum aliēnae sē familiae vēnālī inmiscuisse ā sē rogantem ut eī servīret ēmptum. Nōnne tōta līs cōnstat duārum causārum comparātiōne et conjectūrā duplicī atque dīversa Quae autem accūsantium ac dēfendentium eadem petentium et īnfitiantium ratiō est. Dūcitur conjectūra prīmum ā praeteritīs in hīs sunt personae causae cōnsilia. Nam is ōrdō est ut facere voluerit potuerit fēcerit. Ideōque intuendum ante omnia quālis sit dē quō agitur. Accūsātōris autem est efficere ut sī quid objēcerit nōn sōlum turpe sit sed etiam crīminī dē quō jūdicium est quam maximē conveniat. Nam sī reum caedis inpudīcum vel adulterum vocet laedat quidem īnfāmia minus tamen hoc ad fidem valeat quam sī audācem petulantem crūdēlem temerārium ostenderit. Patrōnō sī fierī poterit id agendum est ut objecta vel neget vel dēfendat vel minuat proximum est ut ā praesentī quaestiōne sēparet. Sunt enim plēraque nōn sōlum et dissimilia sed etiam aliquandō contrāria ut sī reus fūrtī prōdigus dicātur aut neglegēns neque enim vidētur in eundem et contemptus pecūniae et cupiditās cadere. Sī dēērunt haec remedia ad illā dēclīnandum est nōn dē hōc quaerī nec eum quī aliqua peccāverit utique commīsisse omnia et hanc fīdūciam fuisse accūsātōribus falsa obiciendī quod laesum et vulnerātum reum spērāverint  hāc invidiā opprimī posse. Aliī ā prōpositiōne accūsātōris contrāque eam locī oriuntur. Saepe ā persōnā prior dūcit argūmenta dēfēnsor et interim generāliter incrēdibile esse ā fīliō patrem occīsum ab imperātōre prōditam hostibus patriam. Facile respondētur vel quod omnia scelera in malōs cadant ideōque saepe dēprēnsa sint vel quod indignum sit crīmina ipsā atrōcitāte dēfendī. Interim propriē quod est varium nam dignitās et tuētur reum et nōnnumquam ipsa in argūmentum factī convertitur tamquam inde fuerit spēs inpūnitātis proinde paupertās humilitās opēs ut cuique ingeniō vīs est in dīversum trahuntur. Probī vērō mōrēs et ante actae vītae integritās numquam nōn plūrimum prōfuerint. Sī nihil obiciētur patrōnus quidem in hōc vehementer incumbet accūsātor autem ad praesentem quaestiōnem dē quā sōla jūdicium sit cognitiōnem alligābit dīcēns nēminem nōn aliquandō coepisse peccāre nec prō encēniā dūcendum scelus prīmum. Haec in respondendō sīc autem praeparābit āctiōne prīmā jūdicum animōs ut nōluisse potius obicere quam nōn potuisse crēdātur. Eōque satius est omnī sē ante actae vītae abstinēre convīciō quam levibus aut frīvolīs aut manifēstō falsīs reum incessere quia fidēs cēterīs dētrahitur et quī nihil obicit omīsisse crēdī potest maledicta tamquam supervacua quī vāna congerit cōnfitētur ūnum in ante āctīs argūmentum in quibus vincī quam tacēre māluerit. Cētera quae ā persōnīs dūcī solent in argūmentōrum locīs exposuimus. Proxima est ex causīs probātiō in quibus haec maximē spectantur īra odium metus cupiditās spēs nam reliqua in hōrum speciēs cadunt. Quōrum sī quid in reum conveniet accūsātōris est efficere ad quidquid faciendum causae  valēre videantur eāsque quās in argūmentum sūmet augēre sī minus illūc cōnferenda est ōrātiō aut aliquās fortasse latentēs fuisse aut nihil ad rem pertinēre cūr fēcerit sī fēcit aut etiam dignius esse odiō scelus quod nōn habuerit causam. Patrōnus vērō quotiēns poterit īnstābit huic locō ut nihil crēdibile sit factum esse sine causā. Quod Cicerō vehementissimē in multīs ōrātiōnibus tractat praecipuē tamen prō Varēnō quī omnibus aliīs premēbātur nam et damnātus est. At sī prōpōnitur cūr factum sit aut falsam causam aut levem aut ignōtam reō dīcet. Possunt autem esse aliquae interim ignōtae an hērēdem habuerit an accūsātūrus fuerit eum ā quō dīcētur occīsus. Sī alia dēfēcerint nōn utique spectandās esse causās nam quem posse reperīrī quī nōn metuat ōderit spēret plūrimōs tamen haec salva innocentia facere. Neque illud est omittendum nōn omnīs causās in omnibus persōnīs valēre nam ut alicui sit fūrandī causā paupertās nōn erit idem in Curiō Fābriciōque mōmentum. Dē causā prius an dē persōnā dīcendum sit quaeritur variēque est ab ōrātōribus factum ā Cicerōne etiam praelātae frequenter causae. Mihi sī neutrō lītis condiciō praeponderet secundum nātūram vidētur incipere ā persōnā. Nam hoc magis generāle est rēctiorque dīvīsiō an ūllum crīmen crēdibile an hoc. Potest tamen id ipsum sīcut plēraque vertere ūtilitās. Nec tantum causae voluntātis sunt quaerendae sed interim et errōris ut ēbrietās ignōrantiā. Nam ut haec in quālitāte crīmen ēlevant ita in conjectūrā premunt. Et persona quidem nesciō an umquam utique in vērō āctū reī possit incīdere dē quā neutra pars dīcat dē causīs frequenter quaerī nihil attinet ut in adulteriīs ut in fūrtīs quia illās per sē ipsa crīmina sēcum habent. Post haec intuenda videntur et cōnsilia quae lātē patent  an crēdibile sit reum spērāsse id ā sē scelus efficī posse an ignōrārī cum fēcisset an etiam sī ignōrātum nōn esset absolvī vel poenā levī trānsigī vel tardiōre vel ex quā minus incommodī cōnsecūtūrus quam ex factō gaudiī vidērētur an etiam tantī putāverit poenam subīre Post haec an aliō tempore et aliter facere vel facilius vel sēcūrius potuerit ut dīcit Cicerō prō Milōne ēnumerāns plūrimās occāsiōnēs quibus ab eō Clōdius inpūne occīdī potuerit. Praetereā cūr potissimum illō locō illō tempore illō modo sit adgressus quī et ipse dīligentissimē tractātur prō eōdem locus an etiam sī nūllā ratiōne ductus est impetū raptus sit et absque sententiā nam vulgō dīcitur scelera nōn habēre cōnsilium an etiam cōnsuētūdine peccandī sit ablātus. Excussa prīmā parte an voluerit sequitur an potuerit. Hic tractātur locus tempus ut fūrtum in locō clūsō frequentī tempore vel diurnō cum testēs plūrēs vel nocturnō cum mājor difficultās. Īnspiciuntur itaque difficultātēs occāsiōnēs quae sunt plūrimae ideōque exemplīs nōn egent. Hic sequēns locus tālis est ut sī fierī nōn potuit sublāta sit līs sī potuit sequātur quaestiō an fēcerit. Sed haec etiam ad animī conjectūram pertinent nam et ex hīs colligitur an spērāverit. Ideō spectārī dēbent et īnstrūmenta ut Clōdī ac Milōnis comitātus. Quaestiō an fēcerit incipit ā secundō tempore id est praesentī aut deinde conjūnctō quōrum sunt sōnus clāmor gemitus deinde īnsequentīs latitātiō metūs similia. Hīs accēdunt signa dē quibus tractātum est verba etiam et facta quaeque antecessērunt quaeque īnsecūta sunt. Haec aut nostra sunt aut aliēna. Sed verba nōbīs magis nocent et minus magis prōsunt nostrā quam aliēna magis prōsunt et  minus nocent aliēna quam nostra. Facta autem interim magis prōsunt nostra interim aliēna ut sī quid quod prō nōbīs sit adversārius fēcit semper vērō magis nocent nostrā quam aliēna. Est et illa in verbīs differentia quod aut aperta sunt aut dubia. Seu nostra seu aliēna sunt īnfirmiōra in utrumque sint necesse dubia tamen nostra saepe nōbīs nocent ut in illā contrōversiā interrogātus fīlius ubi esset pater dīxit ubicumque est bibit at ille in puteō mortuus est inventus. Aliēna quae sunt dubia numquam possunt nocēre nisi aut incertō auctōre aut mortuō. Nocte audīta vōx est cavēte tyrannidem et interrogātus cūjus venēnō morerētur respondit nōn expedit tibi scīre. Nam sī est quī possit interrogārī solvet ambiguitātem. Cum autem dicta factaque nostra dēfendī sōlō animō possint aliēna variē refūtantur. Dē ūnō quidem maximō genere conjectūrālium contrōversiārum locūtī vidēmur sed in omnīs aliquid ex hīs cadit. Nam fūrtī dēpositī crēditae pecūniae et ā facultātibus argūmenta veniunt an fuerit quod dēpōnerētur et ā persōnīs an ūllum dēposuisse apud hunc vel huic crēdidisse crēdibile sit an petītōrem calumniārī an reum īnfitiātōrem esse vel fūrem. Sed etiam in fūrtī reō sīcut in caedis quaeritur dē factō et dē auctōre. Crēditī et dēpositī duae quaestiōnēs sed numquam jūnctae an datum sit an redditum. Habent aliquid propriī adulteriī causae quod plērumque duōrum discrīmen est et dē utriusque vītā dīcendum quamquam et id quaeritur an utrumque pariter dēfendī oporteat. Cūjus reī cōnsilium nāscētur ex causā nam sī adjuvābit pars altera conjungam sī nocēbit sēparābō. Nē quis autem mihi putet temere excidisse quod plērumque duōrum crīmen esse adulterium nōn semper dīxerim potest accūsārī sōla mulier incertī adulteriī mūnera domī inventa sunt pecūnia cūjus  auctor nōn extat cōdicillī dubium ad quem scrīptī. In falsō quoque ratiō similis aut enim plūrēs in culpam vocantur aut ūnus. Et scrīptor quidem semper tuērī signātōrem necesse habet signātor scrīptōrem nōn semper nam et dēcipī potuit. Is autem quī hōs adhibuisse et cui id factum dīcitur et scrīptōrem et signātōrēs dēfendet. Idem argūmentōrum locī in causīs prōditiōnis et adfectātae tyrannidis. Vērum illa scholārum cōnsuētūdō itūrīs in forum potest nocēre quod omnia quae in themate nōn sunt prō nōbīs dūcimus. Adulterium obicis quis testis quis index Prōditiōnem quod pretium quis cōnscius Venēnum ubi ēmī ā quō quandō quantī per quem dedī Prō reō tyrannidis adfectātae ubi sunt arma quōs contrāxī satellitēs Neque haec negō esse dīcenda et ipsīs ūtendum prō parte suscepta nam et in forō aliquā quandō adversārius probāre nōn poterit dēsīderābō. Sed in forō tantam illam facilitātem ōlim dēsīderāvimus ubi nōn ferē causa agitur ut nōn aliquid ex hīs aut plūra pōnantur. Huic simile est quod in epilogīs quīdam quibus volunt līberōs parentēs nūtrīcēs accommodant nisi quod magis concessēris ea quae nōn sint posita dēsīderāre quam dīcere. Dē animō quō modo quaerātur satis dictum est cum ita dīvīserīmus an voluerit an potuerit an fēcerit. Nam quā via tractātur an voluerit eadem quō animō fēcerit id enim est an male facere voluerit. Ōrdō quoque rērum aut adfert aut dētrahit fidem multō scīlicet magis rēs prout pōnuntur congruunt aut repugnant. Sed haec nisi in ipsō complexū causārum nōn dēprehenduntur. Quaerendum tamen semper quid cuique cōnectātur et quid cōnsentiat. Sequitur conjectūram fīnītiō nam quī nōn potest dīcere  nihil fēcisse proximum habēbit ut dīcat nōn id fēcisse quod obiciātur. Itaque plūribus in lēgibus īsdem quibus conjectūra versātur dēfēnsiōnis tantum genere mūtātō ut in fūrtīs dēpositīs adulteriīs. Nam quem ad modum dīcimus nōn fēcī fūrtum nōn accēpī dēpositum nōn commīsī adulterium ita nōn est hoc fūrtum nōn est hoc īnfitiātiō nōn est hoc adulterium. Interim ā quālitāte ad fīnītiōnem dēscenditur ut in āctiōnibus dēmentiae malae tractātiōnis reī pūblicae laesae in quibus sī rēctē facta esse quae obiciuntur dīcī nōn potest illud succurrit nōn est hoc dēmentem esse male tractāre rem pūblicam verbīs laedere. Fīnītiō igitur est reī prōpositae propriā et dīlūcidā et breviter comprēnsa verbīs ēnūntiātiō. Cōnstat maximē sīcut est dictum genere speciē differentibus propriīs ut sī fīniās equum nōtō enim maximē ūtar exemplō genus est animal speciēs mortāle differēns inratiōnāle nam et homō mortāle erat proprium hinniēns. Haec adhibētur ōrātiōnī plūribus causīs. Nam tum est certum dē nōmine sed quaeritur quae rēs eī subicienda sit tum rēs est manifēsta sed quod  nōmine cōnstat dē rē dubium est interim conjectūra est ut sī quaerātur quid sit deus. Nam quī neget deum esse spīritum omnibus partibus inmixtum nōn hoc dīcat falsam esse dīvīnae illīus nātūrae appellātiōnem sīcut Epicūrus quī hūmānam eī fōrmam locumque inter mundōs dedit. Nōmine uterque ūnō ūtitur utrum sit in rē conjectat. Interim quālitās tractātur ut quid sit rhētoricē vīs persuādendī an bene dīcendī scientiā. Quod genus est in jūdiciīs frequentissimum. Sīc enim quaerī  tur an dēprehēnsus in lupānārī cum aliēna uxōre adulter sit quia nōn dē appellātiōne sed dē vī factī ējus ambigitur an omnīnō peccāverit nam sī peccāvit nōn potest esse aliud quam adulter. Dīversum est genus cum contrōversia cōnsistit in nōmine quod pendet ex scrīptō nec versātur in jūdiciīs nisi propter verba quae lītem faciunt an quī sē interficit homicīda sit an quī tyrannum in mortem compulit tyrannicīda an carmina magōrum venēficium. Rēs enim manifēsta est scīturque nōn idem esse occīdere sē quod alium nōn idem occīdere tyrannum quod compellere ad mortem nōn īdem carmina ac mortiferam pōtiōnem quaeritur tamen an eōdem nōmine appellanda sint. Quamquam autem dissentīre vix audeō ā Cicerōne quī multōs secūtus auctōrēs dīcit fīnītiōnem esse dē eōdem et dē alterō semper enim negantī aliquod esse nōmen dīcendum quod sit potius tamen equidem trīs habeō velut speciēs. Nam interim convenit sōlum quaerere an hoc sit ut an adulterium in lupānārī. Cum hoc negāmus nōn necesse est dīcere quid id vocētur quia tōtum crīmen īnfitiāmur. Interim quaeritur hoc an hoc fūrtum an sacrilegium nōn quīn sufficiat nōn esse sacrilegium sed quia satius sit dīcere quid sit aliud quō in locō utrumque fīniendum est. Interim quaeritur in rēbus speciē dīversīs an et hoc et hoc eōdem modo sit appellandum cum rēs utraque habet suum nōmen ut amātōrium venēnum. In omnibus autem hūjus generis litibus quaeritur an etiam hoc quia nōmen dē quō ambigitur utique in aliā rē certum est. Sacrilegium est rem sacram dē templō surripere an et prīvātam Adulterium cum aliēnā uxōre domī coīre an et in lupānārī Tyrannicīdium occīdere tyrannum an et in mortem compellere  Ideōque SULLOGISMŌS dē quō posteā dīcam velut īnfirmior est fīnītiō quia in hāc quaeritur an īdem sit hūjus reī nōmen quod alterīus illō an proinde habenda sit haec autem atque illa. Est et tālīs fīnītiōnum dīversitās ut quae īdem sentiunt nōn īsdem verbīs comprehendantur ut rhētoricē est bene dīcendī scientiā et eādem bene inveniendī et bene ēnūntiandī et dīcendī secundum virtūtem ōrātiōnis et dīcendī quod sit officiī atque prōvidendum ut sit officiī sēnsū nōn pugnant comprehēnsiōne dissentiant. Sed dē hīs disputātur nōn lītigātur. Opus est aliquandō fīnītiōne obscūriōribus et ignōtiōribus verbīs quid sit clārigātiō erctum citum interim nōtīs nōmine vidēbis quid sit penus quid lītus. Quae varietās effēcit ut eam quīdam conjectūrae quīdam quālitātī quīdam lēgitimīs quaestiōnibus subicerent. Quibusdam nē placuit quidem omnīnō subtīlīs haec et ad mōrem dialecticōrum fōrmāta conclūsiō ut in disputātiōnibus potius argūta verbōrum cavillātrīx quam in ōrātōris officiō multum allātūra mōmentī. Licet enim valeat in sermōne tantum ut cōnstrictum vinculīs suīs eum quī respōnsūrus est vel tacēre vel etiam invītum id quod sit contrā cōgat fatērī nōn eadem est tamen ējus in causīs ūtilitās. Persuādendum enim jūdicī est quī etiam sī verbīs dēvictus est tamen nisi ipsī reī accesserit tacitus dissentiet. Agentī vērō quae tanta est hūjus praecīsae comprehēnsiōnis necessitās An sī nōn dīxerō homō est animal mortāle ratiōnāle nōn poterō ex  positīs tot corporis animīque proprietātibus lātius ōrātiōne ducta vel ā dīs eum vel ā mūtīs discernere Quid quod nec ūnō modō dēfīnītur rēs eadem ut facit Cicerō Quid est enim vulgō Vniuersōs et lātiōre variōque tractātū ut omnēs ōrātōrēs plērumque fēcērunt rārissimē enim apud eōs reperītur illa ex cōnsuētūdine philosophōrum ducta servitūs est certē servitūs ad certā sē verba adstringendī idque faciendum in librīs Cicerōnis dē Ōrātōre vetat M. Antōnius. Nam est etiam perīculōsum cum sī ūnō verbō sit errātum tōtā causā cecidisse videāmur optimaque est mediā illa viā quā ūtitur Cicerō prō Caecīnā ut rēs prōpōnātur verba nōn perīclitentur etenim recuperātōrēs nōn ea sōla vīs est quae ad corpus nostrum vītamque pervenit sed etiam multō mājor eā quae perīculō mortis injectō formīdine animum perterritum locō saepe et certō statū dēmovet aut cum fīnītiōnem praecēdit probātiō ut in Philippicīs Cicerō Servium Sulpicium occīsum ab Antōniō colligit et in clausulā dēmum ita fīnit is enim profectō mortem attulit quī causā mortis fuit. Nōn negāverim tamen haec quoque ut expediet causae esse facienda et sī quandō firmē comprehendī poterit brevī complexū verbōrum fīnītiō esse id tum ēlegāns tum etiam fortissimum sī modo erit illa inexpugnābilis. Ējus certus ōrdō est quid sit an hoc sit et in hōc ferē labor mājor est ut fīnītiōnem cōnfirmēs quam ut reī fīnītiōnem adplicēs. In eō quid sit duplex opus est nam et nostra cōnfirmanda est et adversae partīs dēstruenda fīnītiō. Ideōque in scholā ubi nōbīs ipsī fingimus contrādictiōnem duōs pōnere dēbēmus fīnēs quālēs utrimque esse optimī poterunt. At in forō prōvidendum num forte supervacuā et  nihil ad causam pertinēns an ambigua an contrāria an commūnis sit fīnītiō quōrum nihil accidēre nisi agentīs culpā potest. Vt rēctē autem fīniāmus ita fīet sī prius in animō cōnstituerīmus quid velimus efficere sīc enim accommodārī ad voluntātem verba poterunt. Atque ut ā nōtissimō exemplō quō sit rēs lūcidior nōn recēdāmus quī prīvātam pecūniam dē templō surripuit sacrilegiī reus est culpa manifēsta est quaestiō est an huic crīminī nōmen quod est in lēge conveniat. Ergō ambigitur an hoc sacrilegium sit. Accūsātor quia dē templō surrēptā sit pecūniā ūtitur hōc nōmine reus quia prīvātam surripuerit negat esse sacrilegium sed fūrtum fatētur. Actor ergō ita fīniet sacrilegium est surripere aliquid dē sacrō reus sacrilegium est surripere aliquid sacrī. Vterque fīnītiōnem alterīus inpugnat. Ea duōbus generibus ēvertitur sī aut falsa est aut parum plēna. Nam illud tertium nisi stultīs nōn accidit ut nihil ad quaestiōnem pertineat. Falsa est sī dicās equus est animal ratiōnāle nam est equus animal sed inratiōnāle. Quod autem commūne cum aliō est dēsinet esse proprium. Hic reus falsam dīcit esse fīnītiōnem accūsātōris accūsātor autem nōn potest dīcere falsam reī nam est sacrilegium surripere aliquid sacrī sed dīcit parum plēnam adiciendum enim aut ex sacrō. Maximus autem ūsus in adprobandō refellendōque fīne propriōrum ac differentium nōnnumquam etiam ETUMOLOGIĀS. Quae tamen omnia sīcut in cēterīs cōnfirmat aequitās nōnnumquam et conjectūra mentis. ETUMOLOGIA maximē rāra est quid enim est aliud tumultus nisi perturbātiō tanta ut mājor timor oriātur unde etiam nōmen ductum est tumultus. Circā propriā ac differentiā magnā subtīlitās ut cum quaeritur an addictus quem lēx servīre dōnec solverit jubet  servus sit. Altera pars fīnit ita servus est quī est jūre in servitūte alterā quī in servitūte est eō jūre quō servus aut ut antīquī dīxērunt quī servitūtem servit. Quae fīnītiō etiam sī distat aliquō nisi tamen propriīs et differentibus adjuvātur inānis est. Dīcet enim adversārius servīre eum servitūtem aut eō jūre quō servum. Videāmus ergō propriā et differentiā quae librō quīntō leviter in trānsitū attigeram. Servus cum manū mittitur fit lībertīnus addictus receptā lībertāte ingenuus servus invītō dominō lībertātem nōn cōnsequētur addictus  cōnsequētur ad servum nūlla lēx pertinet addictus lēgem habet propria libērī quod nēmō habet nisi līber praenōmen nōmen cognōmen tribum habet haec addictus. Excussō quid sit prope perācta est quaestiō an hoc sit id enim agimus ut sit causae nostrae conveniēns fīnītiō. Potentissima est autem in eā quālitās an amor īnsānia. Hūc pertinēbunt probātiōnēs quās Cicerō dīcit propriās esse fīnītiōnis ex antecēdentibus cōnsequentibus adjūnctīs repugnantibus causīs effectīs similibus dē quōrum argūmentōrum nātūra dictum est. Breviter autem prō Caecīnā Cicerō initia causās effecta antecēdentia cōnsequentiā complexus est Quid igitur fugiēbant Propter metum. Quid metuēbant Vim vidēlicet. Potestis igitur prīncipia negāre cum extrēmā concēdātis Sed similitūdine quoque ūsus est quae vīs in bellō appellātur eā in ōtiō nōn appellābitur Sed etiam ex contrāriō argūmenta dūcuntur ut sī quaerātur an amātōrium venēnum sit necne quia venēnum amātōrium nōn sit. Illud alterum genus quō sit manifēstius adulēscentibus meīs meōs enim semper adulēscentēs putābō hic quoque  fictae contrōversiae ūtar exemplō. Juvenēs quī convīvere solēbant cōnstituērunt ut in lītore cēnārent ūnīus quī cēnae dēfuerat nōmen tumulō quem extrūxerant īnscrīpsērunt. Pater ējus ā trānsmarīnā peregrīnātiōne cum ad lītus īdem adpulisset lectō nōmine suspendit sē. Dīcuntur iī causa mortis fuisse. Hic fīnītiō est accūsātōris per quem factum est ut quis perīret causa mortis est reī quī fēcit quid sciēns per quod perīre hominī necesse esset. Remōtā fīnītiōne accūsātōrī sat est dīcere causā mortis fuistis per vōs enim factum est ut homō perīret quia nisi vōs illud fēcissētis vīveret. Contrā Nōn statim per quem factum est ut quis perīret is damnārī dēbet ut accūsātor testis jūdex reī capitālis. Nec undecumque causa flūxit ibi culpa est ut sī quis profectiōnem suāserit aut amīcum arcessierit trāns mare et is naufragiō perierit ad cēnam invītārit et is crūditātē illīc contracta dēcesserit. Nec fuerit in causā mortis solum adulēscentium factum sed crēdulitās senis in dolōre ferendō īnfirmitās dēnique sī fortior fuisset aut prūdentior vīveret. Nec mala mente fēcērunt et ille potuit vel ex locō tumulī vel ex opere tumultuāriō suspicārī nōn esse monumentum. Quī ergō pūnīrī dēbent in quibus omnia sunt homicīdae praeter manum Est interim certa fīnītiō dē quā inter utramque partem convēnit ut Cicerō dīcit mājestās est in imperī atque in nōminis populī Rōmānī dignitāte quaeritur tamen an mājestās minūta sit ut in causā Cornēlī quaesītum est. Sed hic etiam sī vidērī potest fīnītīva tamen quia dē fīnītiōne  nōn ambigitur jūdicātiō est quālitātis atque ad eum potius statum redūcenda ad cūjus forte quidem venīmus mentiōnem sed erat ōrdine proximus locus. Est autem quālitās alia dē summō genere atque ea quidem nōn simplex. Nam et quālis sit cūjusque reī nātūra et quae fōrma quaeritur an inmortālis anima an hūmānā speciē deus et dē magnitūdine ac numerō quantus sōl et an ūnus mundus. Quae omnia conjectūra quidem colliguntur quaestiōnem tamen habent in eō quālia sint. Haec et in suāsōriīs aliquandō tractārī solent ut sī Caesar dēlīberet an Britanniam inpugnet quae sit Ōceanī nātūra an Britannia īnsula nam tum ignōrābātur quanta in eā terrā quō numerō mīlitum adgredienda in cōnsilium ferendum sit. Eīdem quālitātī succēdunt facienda ac nōn facienda adpetenda vītanda quae in suāsōriās quidem maximē cadunt sed in contrōversiīs quoque sunt frequentiā hāc sōla differentia quod illīc dē futūrīs hic dē factīs agitur. Item dēmōnstrātīvae partīs omnia sunt in hōc statū factum esse cōnstat quāle sit factum quaeritur. Līs est omnis aut dē praemiō aut dē poenā aut dē quantitāte eōrum. Genus causae aut simplex aut comparātīvum illīc quid aequum hic quid aequius aut quid aequissimum sit excutitur. Cum dē poenā jūdicium est ā parte ējus quī causam dīcit aut dēfēnsiō est crīminis aut inminūtiō aut excūsātiō aut ut quīdam putant dēprecātiō. Dēfēnsiō longē potentissima est quā ipsum et factum quod obicitur dīcimus honestum esse. Abdicātur aliquis quod invītō patre mīlitārit honōrēs petierit uxōrem dūxerit tuēmur quod fēcimus. Hanc partem vocant Hermagorēī KAT  ANTILHMYIN ad intellēctum id nōmen referentēs Latīnē ad verbum trālātam nōn inveniō absolūta appellātur. Est enim dē rē sōlā quaestiō jūsta sit eā necne. Jūstum omne continētur nātūra vel cōnstitūtiōne. Nātūra quod fit secundum cūjusque reī dignitātem. Hinc sunt pietās fidēs continentia et alia. Adiciunt et id quod sit pār. Vērum id nōn temere intuendum est nam et vīs contrā vim et tāliō nihil habent adversum eum quī prior fēcit injūstī et nōn quoniam rēs parēs sunt etiam id est jūstum quod antecessit. Illa utrimque jūsta eadem lēx eadem condiciō ac forsitan nē sint quidem pariā quae ūllā parte sunt dissimilia. Cōnstitūtiō est in lēge mōre jūdicātō pactō. Alterum est dēfēnsiōnis genus in quō factum per sē inprobābile adsūmptīs extrīnsecus auxiliīs tuēmur id vocant KAT ANTIQESIN. Latīnē hoc quoque nōn ad verbum trānsferunt adsūmptīvā enim dīcitur causā. In quō genere fortissimum est sī crīmen causā factī tuēmur quālis est dēfēnsiō Orestis Horātī Milōnis. ANTEGKLHMA dīcitur quia omnis nostra dēfēnsiō cōnstat ējus accūsātiōne quī vindicātur occīsus est sed latrō excaecātus sed raptor. Est et illa ex causīs factī ducta dēfēnsiō priōrī contrāria in quā neque factum ipsum per sē ut in absolūtā quaestiōne dēfenditur neque ex contrāriō factō sed in aliquā ūtilitāte aut reī pūblicae aut hominum multōrum aut etiam ipsīus adversāriī nōnnumquam et nostra sī modo id erit quod facere nostrā causā fās sit quod sub extrāriō accūsātōre et lēgibus agente prōdesse numquam potest in domesticīs disceptātiōnibus potest. Nam et fīlius patrī in jūdiciō abdicātiōnis et marītus uxōrī sī mālae tracta  tiōnis accūsābitur et pater fīliō sī dēmentiae causa erit nōn inverēcundē dīcet multum sua interfuisse. In quō tamen incommoda vītantīs melior quam commoda petentīs est causa. Quibus similia etiam in vērā rērum quaestiōne tractantur. Nam quae in scholīs abdicātōrum haec in forō exhērēdātōrum ā parentibus et bona apud centumvirōs repetentium ratiō est quae illīc malae tractātiōnis hīc reī uxōriae cum quaeritur utrīus culpā dīvortium factum sit quae illīc dēmentiae hīc petendī cūrātōris. Subjacet ūtilitātī etiam illa dēfēnsiō sī pējus aliquid futūrum fuit. Nam in comparātiōne mālōrum bonī locum optinet levius ut sī Mancīnus foedus Numantīnum sīc dēfendat quod peritūrus nisi id factum esset fuerit exercitus. Hoc genus ANTISTASIS Graecē nōminātur comparātīvum nostrī vocant. Haec circā dēfēnsiōnem factī quae sī neque per sē ipsa nec adhibitīs auxiliīs dabitur proximum est in alium trānsferre crīmen sī possumus. Ideōque etiam in hōs quī citrā scrīptum sunt statūs vīsa est cadere trālātiō. Interdum ergō culpa in hominem relēgātur ut sī Ti. Gracchus reus foederis Numantīnī cūjus metū lēgēs populārēs tulisse in tribūnātū vidētur missum sē ab imperātōre suō dīceret interim dērīvātur in rem ut sī is quī testāmentō quid jussus nōn fēcerit dīcat per lēgēs id fierī nōn potuisse. Hoc METASTASĪN dīcunt. Hinc quoque exclūsīs excūsātiō superest. Ea est aut ignōrantiae ut sī quis fugitīvō stigmata scrīpserit eōque ingenuō jūdicātō neget sē līberum esse eum scissē aut necessitātis ut cum mīles ad commeātūs diem nōn adfuit et dīcit sē flūminibus interclūsum aut valētūdine. Fortūna quoque saepe substituitur culpae. Nōnnumquam male fēcisse nōs sed bonō  animō dīcimus. Vtriusque reī multa et manifēsta exempla sunt idcircō nōn est eōrum necessāria expositiō. Sī omnia quae suprā scrīpta sunt dēērunt videndum an inminuī culpa possit. Hic est ille quī ā quibusdam fierī solet status quantitātis. Sed ea cum sit aut poenae aut honōris ex quālitāte factī cōnstituitur eōque nōbīs sub hōc esse statū vidētur sīcut ējus quoque quae ad numerum refertur ā Graecīs. Nam et PHLIKOTHTA et POSOTHTA dīcunt nōs utrumque appellātiōne ūnā complectimur. Vltima est dēprecātiō quod genus causae plērīque negārunt in jūdicium umquam venīre. Quīn Cicerō quoque prō Q. Ligāriō īdem testārī vidētur cum dīcit causās Caesar ēgī multās et quidem tēcum dum tē in forō tenuit ratiō honōrum tuōrum certē numquam hoc modo ignōscite jūdicēs errāvit lāpsus est nōn putāvit sī umquam posthāc et cētera. In senātū vērō et apud populum et apud prīncipem et ubicumque suī jūris clēmentia est habet locum dēprecātiō. In quā plūrimum valent ex ipsō quī reus est haec tria vīta praecēdēns sī innocēns sī bene meritus spēs in futūrum innocenter vīctūrī et in aliquō ūsū futūrī praetereā sī vel aliīs incommodīs vel praesentī perīculō vel paenitentia videātur satis poenārum dedisse. Extrā nōbilitās dignitās propinquī amīcī. In eō tamen quī cognōscit plūrimum pōnendum est laus enim misericordis potius quam reprēnsiō dissolūtī cōnsecūtūra est. Vērum et in jūdiciīs etiam sī nōn tōtō genere causae tamen ex parte magnā hīc locus saepe tractātur. Nam et dīvīsiō frequēns est etiam sī fēcisset  ignōscendum fuisse idque in causīs dubiīs saepe praevaluit et epilogī omnēs in eadem ferē māteria versārī solent. Sed nōnnumquam etiam reī tōtīus hīc summā cōnstitūtā. An vērō sī exhērēdātum ā sē fīlium pater testātus fuerit ēlogiō proptereā quod is meretrīcem amāverit nōn omnis hic erit quaestiō an huic dēlictō pater dēbuerit ignōscere et centumvirī tribuere dēbeant veniam Sed etiam in fōrmulīs cum poenāriae sunt āctiōnēs ita causam partīmur an commissa sit poena an exigī dēbeat. Id autem quod illī vīdērunt vērum est reum ā jūdicibus hoc dēfēnsiōnis modo līberārī nōn posse. Dē praemiīs autem quaeruntur duo an ūllō sit dignus quī petit an tantō ex duōbus uter dignior ex plūribus quis dignissimus. Quōrum tractātūs ex ipsō meritōrum genere dūcuntur. Et intuēbimur nōn rem tantum sīve adlēganda sīve comparanda erit sed persōnam quoque nam et multum interest tyrannum juvenis occīderit an senex vir an fēmina aliēnus an conjūnctus et locum multipliciter in cīvitāte tyrannis adsuēta an lībera semper in arce an domī et quō modo factum sit ferrō an venēnō et quō tempore bellō an pāce cum dēpositūrus esset eam potestātem an cum aliquid novī sceleris ausūrus. Habent in meritīs grātiam perīculum quoque et difficultās. Similiter līberālitās ā quō profecta sit refert nam in paupere grātior quam in dīvite dante beneficium quam reddente patre quam orbō. Item in quam rem dederit et quō tempore et quō animō id est num in aliquam spem suam similiter alia. Et ideō quālitās maximē ōrātōris recipit operam quia in utramque partem plūrimum est ingeniō locī nec usquam tantum adfectūs valent. Nam conjectūra extrīnsecus quoque adductās frequenter probātiōnēs habet et argūmenta ex māteriā sūmit quāle quidque videātur ēloquentiae est opus hic rēgnat hic imperat hīc sōla vincit.  Huic partī subjungit Verginius causās abdicātiōnis dēmentiae malae tractātiōnis orbārum nūptiās indīcentium. Nam et ferē sīc accidit inventīque sunt quī hās māteriās officiōrum vocārent. Sed aliōs quoque nōnnumquam lēgēs hae recipiunt statūs nam et conjectūra est aliquandō in plērīsque hōrum cum sē vel nōn fēcisse vel bonā mente fēcisse contendunt cūjus generis exempla sunt multa et quid sit dēmentia ac mala tractātiō fīnītur. Nam jūris lēgēs plērumque quaestiōnēs praecurrere solent et ex quibus causae nōn fīat status quod tamen factō dēfendī nōn poterit jūre nitētur et quot et quibus causīs abdicāre nōn liceat et in quae crīmina malae tractātiōnis āctiō nōn dētur et cui accūsāre dēmentiae nōn permittātur. Abdicātiōnum fōrmae sunt duae altera crīminis perfectī ut sī abdicētur raptor adulter altera velut pendentīs et adhūc in condiciōne positī quālēs sunt in quibus abdicātur fīlius quia nōn pāreat patrī. Illa semper asperam abdicantis āctiōnem habet inmūtābile est enim quod factum est haec ex parte blandam et suādentī similem māvult enim pater corrigere quam abdicāre at prō fīliīs in utrōque genere summissa est et ad satīs faciendum compositā. Ā quō dissēnsūrōs sciō quī libenter patrēs figūrā laedunt quod nōn ausim dīcere numquam esse faciendumpōtēst enim māteriā incīdere quae hoc exigat certē vītandum est quotiēns aliter agī potest sed dē figūrīs aliō librō tractābimus. Nōn dissimilēs autem abdicātiōnum āctiōnibus sunt malae tractātiōnis āctiōnis nam et ipsae habent eandem in accūsātiōnibus moderātiōnem. Dēmentiae quoque jūdicia aut propter id quod factum est aut propter id quod adhūc fierī  vel nōn fierī potest īnstituuntur. Et āctor in eō quod factum est līberum habet impetum sīc tamen ut factum accūset ipsīus patris tamquam valētūdine lāpsī misereātur in eō vērō cūjus lībera mūtātiō est diū roget et suādeat et novissimē dēmentiam ratiōnī querātur obstāre nōn mōrēs quōs quantō magis in praeteritum laudāverit tantō facilius probābit morbō esse mūtātōs. Reus quotiēns causa patiētur dēbēbit esse in dēfēnsiōne moderātus quia ferē īra et concitātiō furōrī sunt similia. Omnibus hīs commūne est quod reī nōn semper dēfēnsiōne factī sed excūsātiōne ac veniā frequenter ūtuntur. Est enim domestica disceptātiō in quā et semel peccāsse et per errōrem et levius quam obiciātur absolūtiōnī nōnnumquam sufficit. Sed alia quoque multa contrōversiārum genera in quālitātem cadunt. Injūriārum quamquam enim reus aliquandō fēcisse negat plērumque tamen haec āctiō factō atque animō continētur. Dē accūsātōre cōnstituendō quae jūdicia dīvīnātiōnēs vocantur in quō genere Cicerō quidem quī mandantibus sociīs Verrem dēferēbat hāc ūsus est dīvīsiōne spectandum ā quō maximē agī velint iī quōrum dē ultiōne quaeritur ā quō minimē velit is quī accūsātur. Frequentissimae tamen hae sunt quaestiōnēs uter mājōrēs causās habeat uter plūs industriae aut vīrium sit allātūrus ad accūsandum uter id fide meliōre factūrus. Tūtēlae praetereā in quō jūdiciō solet quaerī an alia dē rē quam dē calculīs cognōscī oporteat an fidem praestāre dēbeat tantum nōn etiam cōnsilium et ēventum. Cui simile est male gestae prōcūrātiōnis quae in forō negōtiōrum gestōrum nam et mandātī āctiō est. Praeter haec finguntur in scholīs et īnscrīptī maleficiī in quibus aut hoc quaeritur an īnscrīptum sit aut hoc an maleficium sit rārō utrumque. Male gestae lēgātiōnis apud Graecōs et vērīs causīs frequēns ubi jūris locō quaerī solet  an omnīnō aliter agere quam mandātum sit liceat et quō usque sit lēgātus quoniam aliae in nūntiandō aliae in renūntiandō sunt ut in Hēiō quī testimōnium in Verrem dīxerat post perlātam lēgātiōnem. Plūrimum tamen est in eō quāle sit factum. Reī pūblicae laesae hīc moventur quidem illae jūris cavillātiōnēs quid sit rem pūblicam laedere et laeserit an nōn prōfuerit et ab ipsō an propter ipsum laesa sit in factō tamen plūrimum est. Ingrātī quoque in quō genere quaeritur an is cum quō agitur accēperit beneficium quod rārō negandum est ingrātus est enim quī negat quantum accēperit an reddiderit an prōtinus quī nōn reddidit ingrātus sit an potuerit reddere an id quod exigēbātur praestāre dēbuerit quō animō datum sit. Simpliciōrēs illae injūstī repudiī sub quā lēge contrōversiae illud proprium habent quod ā parte accūsantīs dēfēnsiō est et dēfendentīs accūsātiō. Praetereā cum quis ratiōnem mortis in senātū reddit ubi ūna quaestiō est jūris an is dēmum prohibendus sit quī morī vult ut sē lēgum āctiōnibus subtrahat cētera quālitātis. Finguntur et testāmenta in quibus dē sōlā quālitāte quaerātur ut in contrōversiā quam suprā exposuī in quā dē parte patrimōniī quārta quam pater dignissimō ex fīliīs relīquerat contendunt philosophus medicus ōrātor. Quod īdem accidit sī orbae nūptiās indicant parēs gradū et sī inter propinquōs dē idōneō quaerātur. Sed mihi nec omnēs persequī māteriās in animō est fingī enim adhūc possunt nec omnīs eārum quaestiōnēs quia positiōnibus mūtantur hōc tantum admīror Flāvum cūjus apud mē summa est auctōritās cum artem scholae tantum compōneret tam angustē māteriam quālitātis termināsse.  Quantitās quoque ut dīxī etiam sī nōn semper plērumque tamen eīdem subjacet seu modī est seu numerī. Sed modus aliquandō cōnstat aestimātiōne factī quantā sit culpā quantumve beneficium aliquandō jūre cum id in contrōversiam vēnit quā quis lēge pūniendus vel honōrandus sit stuprātor decem mīlia dare dēbeat quae poena huic crīminī cōnstitūtā est an quia sē stuprātus suspendit capite pūnīrī tamquam causa mortis. Quō in genere falluntur quī ita dīcunt tamquam inter duās lēgēs quaerātur nam dē decem mīlibus nūlla contrōversia est quae nōn petuntur jūdicium redditur an reus causā sit mortis. In conjectūram quoque eadem speciēs cadit cum perpetuō an quīnquennālī sit exiliō multandus in contrōversiam vēnerit nam an prūdēns caedem commīserit quaeritur. Illa quoque quae ex numerō dūcitur pendet ex jūre an Thrasybūlō trīgintā praemia dēbeantur et cum duo fūrēs pecūniam abstulerint sēparātim quadruplum quisque an duplum dēbeat. Sed hic quoque factum aestimātur et tamen jūs ipsum pendet ex quālitāte. Quī neque fēcisse sē negābit neque aliud esse quod fēcerit dīcet neque factum dēfendet necesse est in suō jūre cōnsistat in quō plērumque āctiōnis est quaestiō. Ea nōn semper ut quīdam putāvērunt jūdicium antecēdit quālia sunt praetōrum cūriōsa cōnsilia cum dē jūre accūsātōris ambigitur sed in ipsīs frequentissimē jūdiciīs versātur. Est enim duplex ējus disceptātiōnis condiciō quod aut intentiō aut praescrīptiō habet contrōversiam. Ac fuērunt quī praescrīptiōnis statum facerent tamquam ea nōn īsdem omnibus quibus cēterae lēgēs quaestiōnibus continērētur. Cum ex praescrīptiōne līs pendet dē ipsā rē quaerī nōn est necesse.  Ignōminiōsō fīlius praescrībit dē eō solō jūdicātiō est an liceat. Quotiēns tamen poterimus efficiendum est ut dē rē quoque jūdex bene sentiat sīc enim jūrī nostrō libentius indulgēbit ut in spōnsiōnibus quae ex interdictīs fīunt etiam sī nōn proprietātis est quaestiō sed tantum possessiōnis tamen nōn sōlum possēdisse nōs sed etiam nostrum possēdisse docēre oportēbit. Sed frequentius etiam quaeritur dē intentiōne. Vir fortis optet quod volet negō illī dandum quidquid optāverit nōn habeō praescrīptiōnem sed tamen voluntāte contrā verba praescrīptiōnis modo ūtor. In utrōque autem genere statūs īdem sunt. Porrō lēx omnis aut tribuit aut adimit aut honōrat aut pūnit aut jubet aut vetat aut permittit. Lītem habet aut propter sē ipsam aut propter alteram quaestiōnem aut in scrīptō aut in voluntāte. Scrīptum aut apertum est aut obscūrum aut ambiguum. Quod dē lēgibus dīcō idem accipī volō dē testāmentīs pactīs stipulātiōnibus omnī dēnique scrīptō quod dē scrīptō idem dē vōce. Et quoniam quattuor ējus generis quaestiōnēs vel statūs fēcimus singulōs percurram. Scrīptī et voluntātis frequentissima inter cōnsultōs quaestiō est et pars magna contrōversī jūris hinc pendet. Quō minus id accidere in scholīs mīrum est ibi etiam ex industriā fingitur. Ējus genus ūnum est in quō et dē scrīptō et dē voluntāte quaeritur. Id tum accidit cum est in lēge aliquā obscūritās. In eā aut uterque suam interpretātiōnem cōnfirmat adversāriī subvertit ut hīc fūr quadruplum solvat duo surripuērunt pariter decem mīlia petuntur ab utrōque quadrāgēna illī postulant ut vīcēna cōnferant. Nam et āctor dīcit hoc esse quadruplum quod petat et reī hoc quod offerant voluntās quoque utrimque dēfenditur.  Aut cum dē alterō intellēctū certum est dē alterō dubium ex meretrīce nātus nē contiōnētur quae fīlium habēbat prōstāre coepit prohibētur adulēscēns contiōne. Nam dē ējus fīliō quae ante partum meretrīx fuit certum est an eadem hūjus causa sit dubium est quamquam ex hāc nātus est et haec meretrīx est. Solet et illud quaerī quō referātur quod scrīptum est bis dē eādem rē nē sit āctiō id est hoc bis ad āctōrem an āctiōnem. Haec ex jūre obscūrō. Alterum genus est ex manifēstō quod quī sōlum vīdērunt hunc statum plānī et voluntātis appellārunt. In hōc altera pars scrīptō nītitur alterā voluntāte. Sed contrā scrīptum tribus generibus occurritur. Vnum est in quō ipsō patet semper id servārī nōn posse līberī parentīs alant aut vinciantur nōn enim alligābitur īnfāns. Hinc erit ad alia trānsitus et dīvīsiō num quisquis nōn aluerit num hīc Propter hōc quīdam tāle genus contrōversiārum in quō nūllum argūmentum est quod ex lēge ipsā petī possit sed dē eō tantum dē quō līs est quaerendum est. Peregrīnus sī mūrum ēscenderit capite pūniātur. Cum hostēs mūrum ēscendissent peregrīnus eōs dēpulit petitur ad supplicium. Nōn erunt hīc sēparātae quaestiōnēs an quisquis an hīc quia nūllum potest adferrī argūmentum contrā scrīptum vehementius eō quod in līte est sed hoc tantum an nē servandae quidem cīvitātis causa. Ergō aequitāte et voluntāte pugnandum. Fierī tamen potest ut ex aliīs lēgibus exempla dūcāmus per quae appāreat semper stārī scrīptō nōn posse ut Cicerō prō  Caecīnā fēcit. Tertium cum in ipsīs verbīs lēgis reperīmus aliquid per quod probēmus aliud lēgum lātōrem voluisse ut in hāc contrōversiā quī nocte cum ferrō dēprēnsus fuerit alligētur cum ānulō ferreō inventum magistrātus alligāvit hic quia est verbum in lēge dēprēnsus satis etiam significātum vidētur nōn continērī lēge nisi noxium ferrum. Sed ut quī voluntāte nītētur scrīptum quotiēns poterit īnfirmāre dēbēbit ita quī scrīptum tuēbitur adjuvāre sē etiam voluntāte temptābit. In testāmentīs et illa accidunt ut voluntās manifēsta sit scrīptum nihil sit ut in jūdiciō Curiānō in quō nota L. Crassī et Scaevolae fuit contentiō. Substitūtus hērēs erat sī postumus ante tūtēlae suae annōs dēcessisset nōn est nātus propinquī bona sibi vindicābant. Quis dubitāret quīn eā voluntās fuisset testantis ut is nōn nātō fīliō hērēs esset quī mortuō Sed hoc nōn scrīpserat. Id quoque quod huic contrārium est accidit nūper ut esset scrīptum quod appāret scrīptōrem nōluisse. Quī sēstertium nummum quīnque mīlia lēgāverat cum ēmendāret testāmentum sublātīs sēstertiīs nummīs argentī pondō posuit quīnque mīlia mānsērunt. Appāruit tamen quīnque pondō darī voluisse quia ille in argentō lēgātī modus et inaudītus erat et incrēdibilis. Sub hōc statū generālēs sunt quaestiōnēs scrīptō an voluntāte standum sit quae fuerit scrībentīs voluntās tractātūs omnēs quālitātis aut conjectūrae dē quibus satis dictum arbitror. Proximum est dē lēgibus contrāriīs dīcere quia inter omnēs artium scrīptōrēs cōnstitit in antinomiā duōs esse scrīptī et voluntātis status neque inmeritō quia cum lēx legī obstat utrimque contrā scrīptum dīcitur et quaestiō est  dē voluntāte in utrāque id ambigitur an utique illā lēge sit ūtendum. Omnibus autem manifēstum est numquam esse lēgem legī contrāriam jūre ipsō quia sī dīversum jūs esset alterum alterō abrogārētur sed eās cāsū collīdī et ēventū. Collīduntur autem aut parēs inter sē ut sī optiō tyrannicīdae et virī fortīs compārentur utrīque data quod velit petendī potestāte hīc meritōrum temporis praemiī conlātiō est aut sēcum ipsae ut duōrum fortium duōrum tyrannicīdārum duārum raptārum in quibus nōn potest esse alia quaestiō quam temporis utra prior sit aut quālitātis utra jūstior sit petītiō. Dīversae quoque lēgēs cōnflīgunt aut similēs aut inparēs. Similium aliae quibus etiam citrā adversam lēgem contrādīcī possit ut in hāc contrōversiā Magistrātus ab arce nē discēdat. Vir fortis    vel alia nūlla obstante quaerī potest an quidquid optārit accipere dēbeat et in magistrātūs multa dicentur quibus scrīptum expugnātur sī incendium in arce fuerit sī in hostīs dēcurrendum. Aliae contrā quās nihil oppōnī potest nisi lēx altera Tyrannicīdae imāgō in gymnasiō pōnātur. Mulieris imāgō in gymnasiō nē pōnātur. Mulier tyrannum occīdit. Nam neque mulieris imāgō ūllō aliō cāsū pōnī potest nec tyrannicīdae ūllō aliō cāsū summovērī. Inparēs sunt cum alterī multa quae oppōnī possunt alterī sī nihil nisi quod in līte est ut cum vir fortis inpūnitātem dēsertōris petit. Nam  contrā lēgem virī fortīs ut suprā ostendī multa dīcuntur adversus dēsertōrēs scrīpta nōn potest nisi optiōne subvertī. Item aut cōnfessum ex utrāque parte jūs est aut dubium. Sī cōnfessum est haec ferē quaeruntur utra lēx potentior ad deōs pertineat an ad hominēs rem pūblicam an prīvātōs dē honōre an dē poenā dē magnīs rēbus an dē parvīs permittat an vetet an imperet. Solet tractārī et utra sit antīquior sed velut potentissimum utra minus perdat ut in dēsertōre et virō fortī quod illō nōn occīsō lēx tōta tollātur occīsō sit reliqua virō fortī alia optiō. Plūrimum tamen est in hōc utrum fierī sit melius atque aequius dē quō nihil praecipī nisi prōposita māteria potest. Sī dubium aut alterī aut invicem utrīque dē jūre fit contrōversia ut in rē tālī patrī in fīlium patrōnō in lībertum manūs injectiō sit lībertī hērēdem sequantur lībertī fīlium quīdam fēcit hērēdem invicem petitur manus injectiō et pater  negat jūs patris illī fuisse quia ipse in manū patrōnī fuerit. Duplicēs lēgēs sīcut duae collīduntur ut nothus ante lēgitimum nātus lēgitimus sit post lēgitimum tantum cīvis. Quod dē lēgibus īdem dē senātūs cōnsultīs dictum sit. Quae aut inter sē pugnent aut obstent lēgibus nōn tamen aliud sit ējus statūs nōmen. Syllogismus habet aliquid simile scrīptō et voluntātī quia semper pars in eō alterā scrīptō nītitur sed hoc interest quod illīc dīcitur contrā scrīptum hic suprā scrīptum illīc quī verba dēfendit hoc agit ut fīat utique quod scrīptum est hic nē aliud quam scrīptum est. Eī nōnnūlla etiam cum fīnītiōne conjūnctiō nam saepe sī fīnītiō īnfirma est in  syllogismum dēlābitur. Sit enim lēx Venēfica capite pūniātur. Saepe sē verberantī marītō uxor amātōrium dēdit eundem repudiāvit per propinquōs rogāta ut redīret nōn est reversā suspendit sē marītus. Mulier venēficiī rea est. Fortissima est āctiō dīcentis amātōrium venēnum esse id erit fīnītiō. Quod sī parum valēbit fīet syllogismus ad quem velut remissā priōre contentiōne veniēmus an proinde pūnīrī dēbeat ac sī virum venēnō necāsset. Ergō hic status dūcit ex eō quod scrīptum est id quod incertum est quod quoniam ratiōne colligitur ratiōcinātīvus dīcitur. In hās autem ferē speciēs venit an quod semel jūs est idem et saepius incestī damnāta et praecipitāta dē saxō vīxit repetitur. An quod in ūnō et in plūribus quī duōs ūnō tempore tyrannōs occīdit duo praemia petit. An quod ante et posteā raptor profūgit rapta nūpsit reversō illō petit optiōnem. An quod in tōtō idem in parte arātrum accipere pignorī nōn licet vōmerem accēpit. An quod in parte idem in tōtō lānās ēvehere Tarentō nōn licet ovēs ēvēxit. In hīs syllogismus et scrīptō nītitur nam satis cautum esse dīcit. Postulō ut praecipitētur incesta lēx est et rapta optiōnem petit et in ove lānae sunt similiter alia. Sed quia respondērī potest nōn est scrīptum ut bis praecipitētur damnāta ut quandōque rapta optet ut tyrannicīda duo praemia accipiat nihil dē vomere cautum nihil dē ovibus ex eō quod manifēstum est colligitur quod dubium est. Mājōris pugnae est ex scrīptō dūcere quod scrīptum nōn est an quia hoc et hoc quī patrem occīderit culleō īnsuātur mātrem occīdit ex domō in jūs ēdūcere nē liceat  ex tabernāculō ēdūxit. In hōc genere haec quaeruntur an quotiēns propria lēx nōn est similī sit ūtendum an id dē quō agitur eī dē quō scrīptum est simile sit. Simile autem et mājus est et pār et minus. In illō priōre an satis lēge cautum sit an etsī parum cautum est et hoc sit ūtendum. In utrōque dē voluntāte lēgum lātōris. Sed dē aequō tractātūs potentissimī. Amphiboliae speciēs sunt innumerābilēs adeō ut philosophōrum quibusdam nūllum videātur esse verbum quod nōn plūra significet genera admodum pauca aut enim vōcibus accidit singulīs aut conjūnctīs. Singula adferunt errōrem cum plūribus rēbus aut hominibus eadem appellātiō est OMWNUMIA dīcitur ut gallus avem an gentem an nōmen an fortūnam corporis significet incertum est et Ājāx Telamōnius an Oīlēī fīlius. Verba quoque quaedam dīversōs intellēctūs habent ut cernō. Quae ambiguitās plūrimīs modīs accidit. Vnde ferē lītēs praecipuē ex testāmentīs cum dē lībertāte aut etiam hērēditātē contendunt iī quibus idem nōmen est aut quid sit lēgātum quaeritur. Alterum est in quō alia integrō verbō significātiō est alia dīvīsō ut ingenuā et armāmentum et Corvīnum ineptae sānē cavillātiōnis ex quā tamen Graecī contrōversiās dūcunt inde enim AULHTRIS illa vulgāta cum quaeritur utrum aula quae ter cecīderit an tībīcina sī cecīderit dēbeat pūblicārī. Tertia est ex compositīs ut sī quis corpus suum in cultō locō pōnī jubeat circāque monumentum multum agrī ab hērēdibus in tūtēlam cinerum ut solent lēget sit lītis occāsiō cultum locum dīxerit an incultum. Sīc apud Graecōs contendunt Leōn et Pantaleōn cum scrīptūra dubia est bona omnia Leontī an bona Pantaleontī relicta sint.  In conjūnctīs plūs ambiguitātis est. Fit autem per cāsūs ut ājō tē Aeacida Rōmānōs vincere posse per conlocātiōnem ubi dubium est quid quō referrī oporteat ac frequentissimē cum quod medium est utrimque possit trahī ut dē Trōilō Vergilius lorā tenēns tamen hīc utrum teneat tamen lora an quamvīs teneat tamen trahātur quaerī potest. Vndē contrōversia illa testāmentō quīdam jussit pōnī statuam auream hastam tenentem quaeritur statua hastam tenēns aurea esse dēbeat an hastā esse aurea in statuā alterīus māteriae. Fit per flexum īdem magis quīnquāgintā ubi erant centum inde occīdit Achillēs. Saepe utrī duōrum antecēdentium sermō subjūnctus sit in dubiō est unde et contrōversiā hērēs meus uxōrī meae dare damnās ēsto argentī quod ēlēgerit pondō centum uter ēligat quaeritur. Vērum id quod ex hīs prīmum est mūtātiōne cāsuum sequēns dīvīsiōne verbōrum aut trālātiōne ēmendātur tertium adjectiōne. Accūsātīvī geminātiōne factā amphibolia solvitur ablātīvō ut illud Lachetem audīvī percussisse Dēmean fīat ā Lachete percussum Dēmean. Sed ablātīvō ipsī ut in prīmō dīximus inest nātūrālis amphibolia caelō dēcurrit apertō utrum per apertum caelum an cum apertum esset. Dīvīsiō respīrātiōne et mora cōnstat statuam deinde auream  hastam vel statuam auream deinde hastam. Adjectiō tālis est argentum quod ēlēgerit ipse ut hērēs intellegātur vel ipsa ut uxor. Adjectiōne factā amphibolia quālis fit hunc flentēs illōs dēprēndimus dētractiōne solvētur. Plūribus verbīs ēmendandum ubi est id quod quō referātur dubium est et ipse est ambiguum hērēs meus dare illī damnās ēsto omnia sua. In quod genus incīdit Cicerō loquēns dē C. Fanniō is socerī īnstitūtō quem quia cooptātus in augurum collēgium nōn erat nōn admodum dīligēbat praesertim cum ille Q. Scaevolam sibi minōrem nātū generum praetulisset. Nam sibi et ad socerum referrī et ad Fannium potest. Prōductiō quoque in scrīptō et correptiō in dubiō relictā causā est ambiguitātis ut in hōc catō. Alium enim ostendit brevis secunda syllaba cāsū nōminātīvō  Plūrimae praetereā sunt aliae speciēs quās persequī nihil necesse est. Nec refert quō modo sit facta amphibolia aut quō resolvātur. Duās enim rēs significārī manifēstum est et quod ad scrīptum vōcemve pertinet in utramque partem pār est. Ideōque frūstrā praecipitur ut in hōc statū vōcem ipsam ad nostram partem cōnēmur vertere nam sī id fierī potest amphibolia nōn est. Amphiboliae autem omnis erit in hīs quaestiō aliquandō uter sit secundum nātūram magis sermō semper utrum sit aequius utrum is quī scrīpsit ac sī dīxit voluerit. Quārum in utramque partem satis ex iīs quae dē conjectūrā et quālitāte dīximus praeceptum est.  Est autem quaedam inter hōs statūs cognātiō. Nam et in fīnītiōne quae sit voluntās nōminis quaeritur ut in syllogismō quī secundus ā fīnītiōne status est quae spectātur quid voluerit scrīptor et contrāriās lēgēs duōs esse scrīptī et voluntātis status appāret. Rūrsus et fīnītiō quōdam modo est amphibolia cum in duās partēs dīdūcātur intellēctus nōminis et scrīptum et voluntās habet in verbīs jūris quaestiōnem quod īdem antinomia petitur. Ideōque omnia haec quīdam scrīptum et voluntātem esse dīxērunt aliī in scrīptō et voluntāte amphiboliam esse quae facit quaestiōnem. Sed distīncta sunt aliud est enim obscūrum jūs aliud ambiguum. Igitur fīnītiō in nātūrā ipsa nōminis quaestiōnem habet generālem et quae esse etiam citrā complexum causae possit scrīptum et voluntās dē eō disputat jūre quod est in lēge syllogismus dē eō quod nōn est. Amphiboliae līs in dīversum trahit lēgum contrāriārum ex dīversō pugnā est. Neque inmeritō et recepta est ā doctissimīs haec differentiā et apud plūrimōs ac prūdentissimōs dūrat. Et dē hōc quidem genere dispositiōnis etiam sī nōn omnia trādī tamen aliquā potuērunt. Sunt alia quae nisi prōposita dē quā dīcendum est māteria viam docendī nōn praebeant. Nōn enim causa tantum ūniversa in quaestiōnēs ac locōs dīdūcenda est sed hae ipsae partēs habent rūrsus ōrdinem suum. Nam et in prohoemīō prīmum est aliquid et secundum ac deinceps et quaestiō omnis ac locus habet suam dispositiōnem ut thesīs etiam simplicēs. Nisi forte satis erit dīvidendī perītus quī contrōversiam in haec dīdūxerit an omne praemium virō fortī dandum sit an ex prīvātō an nūptiae an ējus quae nūpta sit an hae deinde cum fuerit  dē prīmā quaestiōne dīcendum passim et ut quidque in mentem veniet miscuerit nōn prīmum in eā scierit esse tractandum verbīs lēgis standum sit an voluntāte hūjus ipsīus particulae aliquod initium fēcerit deinde proxima subnectēns strūxerit ōrātiōnem ut pars hominis est manus ējus digitī illōrum quoque articulī. Hoc est quod scrīptor dēmōnstrāre nōn possit nisi certa dēfīnītāque māteriā. Sed quid ūna faciet aut altera quīn immō centum ac mīlle in rē īnfīnītā que māteriā in sē fīnītā Praeceptōris est in aliō atque aliō genere cotīdiē ostendere quis ōrdō sit rērum et quae cōpulātiō ut paulātim fīat ūsus et ad similia trānsitūs trādī enim omnia quae ars efficit nōn possunt. Nam quis pictor omnia quae in rērum nātūrā sunt adumbrāre didicit Sed percepta semel imitandī ratiōne adsimulābit quidquid accēperit quis nōn faber vāsculum aliquod quāle numquam vīderat fēcit Quaedam vērō nōn docentium sunt sed discentium. Nam medicus quid in quoque valētūdinis genere faciendum sit quid quibusque signīs prōvidendum docēbit vim sentiendī pulsus vēnārum calōris modōs spīritus meātum colōris distantiam quae suī cūjusque sunt ingeniī nōn dabit. Quārē plūrima petāmus ā nōbīs et cum causīs dēlīberēmus cōgitēmusque hominēs ante invēnisse artem quam docuisse. Illa enim est potentissima quaeque vērē dīcitur oeconomia tōtīus causae dispositiō quae nūllō modō cōnstituī nisi velut in rē praesente potest ubi adsūmendum prohoemium ubi omittendum ubi ūtendum expositiōne continuā ubi partītā ubi ab initiīs incipiendum ubi mōre Homēricō ā mediīs vel ultimīs ubi omnīnō nōn expōnendum quandō ā nostrīs quandō ab adversāriōrum prōpositiōnibus incipiāmus  quandō ā firmissimīs probātiōnibus quandō ā leviōribus qua in causā prōpōnendae prohoemīīs quaestiōnēs quā praeparātiōne praemūniendae quid jūdicis animus accipere possit statim dictum quō paulātim dēdūcendus singulīs an ūniversīs oppōnenda refūtātiō reservandī perōrātiōnī an per tōtam āctiōnem diffundendī adfectūs dē jūre prius an dē aequitāte dīcendum ante ācta crīmina an dē quibus jūdicium est prius obicere vel dīluere conveniat sī multiplicēs causae erunt quis ōrdō faciendus quae testimōnia tabulaeve cūjusque generis in āctiōne recitandae quae reservandae. Haec est velut imperātōria virtūs cōpiās suās partim ad cāsūs proeliōrum retinentīs partim per castella tuenda cūstōdiendāsve urbēs petendōs commeātūs obsīdenda itinera marī dēnique ac terrā dīvidentīs. Sed haec in ōrātiōne praestābit cui omnia adfuerint nātūra doctrīna studium. Quārē nēmō expectet ut aliēnō tantum labōre sit disertus vigilandum dicam iterum ēnitendum pallendum est facienda sua cuique vīs suus ūsus sua ratiō nōn respiciendum ad haec sed in prōmptū habenda nec tamquam trādita sed tamquam innāta. Nam via dēmōnstrārī potest vēlōcitās sua cuique est vērum ars satis praestat sī cōpiās ēloquentiae pōnit in mediō nostrum est ūtī eīs scīre. Neque enim partium est dēmum dispositiō sed in hīs ipsīs prīmus aliquis sēnsus et secundus et tertius quī nōn modo ut sint ōrdine conlocātī labōrandum est sed ut inter sē vīnctī atque ita cohaerentēs nē commissūra perlūceat corpus sit nōn membra. Quod ita continget sī et quid quoque locō conveniat vīderīmus et ut verba verbīs adplicāmus nōn pugnantia sed quae invicem  complectantur ita rēs nōn dīversae distantibus ex locīs quasi invicem ignōtae collīdentur sed aliquā societāte cum priōribus ac sequentibus cōpulātae tenēbunt ac vidēbitur nōn sōlum composita ōrātiō sed etiam continua. Vērum longius fortasse prōgredior fallente trānsitū et ā dispositiōne ad ēlocūtiōnis praecepta labor quae proximus liber inchoābit.  LĪBER OCTAVVS PROHOEMIVM Hīs ferē quae in proximōs quīnque librōs conlāta sunt ratiō inveniendī atque inventa dispōnendī continētur quam ut per omnīs numerōs penitus cognōscere ad summam scientiae necessārium est ita incipientibus brevius ac simplicius trādī magis convenit. Aut enim difficultāte īnstitūtiōnis tam numerōsae atque perplexae dēterrērī solent aut eō tempore quō praecipuē alenda ingenia atque indulgentiā quādam ēnūtrienda sunt asperiōrum tractātū rērum atteruntur aut sī haec sōla didicērunt satis sē ad ēloquentiam īnstrūctōs arbitrantur aut quasi ad certās quāsdam dīcendī lēgēs alligātī cōnātum omnem reformīdant. Vndē exīstimant accidisse ut quī dīligentissimī artium scrīptōrēs extiterint ab ēloquentiā longissimē fuerint. Via tamen opus est incipientibus sed ea plāna et cum ad ingrediendum tum ad dēmōnstrandum expedīta. Ēligat itaque perītus ille praeceptor ex omnibus optima et trādat ea dēmum in praesentiā quae placet remōtā refūtandī cētera morā sequentur enim discipulī quō dūxerīs. Mox cum rōbore dīcendī crēscet etiam ērudītiō. Idem prīmō sōlum iter crēdant esse in quod indūcentur mox illud cognitūrī etiam optimum. Sunt autem neque obscūra neque ad percipiendum difficilia quae scrīptōrēs dīversīs opīniōnibus pertināciter tuendīs involvērunt. Itaque in tōtō artis hūjusce tractātū difficilius est jūdicāre quid doceās quam cum jūdicārīs docēre praecipuēque in duābus hīs partibus perquam sunt pauca circā quae sī is quī īnstituitur nōn repugnāverit prōnum ad cētera habitūrus est cursum.  Nempe enim plūrimum in hōc labōris exhausimus ut ostenderēmus rhētoricēn bene dīcendī scientiam et ūtilem et artem et virtūtem esse māteriam ējus rēs omnis dē quibus dīcendum esset eās in tribus ferē generibus dēmōnstrātīvō dēlīberātīvō jūdiciālīque reperīrī ōrātiōnem porrō omnem cōnstāre rēbus et verbīs in rēbus intuendam inventiōnem in verbīs ēlocūtiōnem in utrāque conlocātiōnem quae memoriā complecterētur āctiō commendāret. Ōrātōris officium docendī movendī dēlectandī partibus continērī ex quibus ad docendum expositiō et argūmentātiō ad movendum adfectūs pertinērent quōs per omnem quidem causam sed maximē tamen in ingressū ac fīne dominārī. Nam dēlectātiōnem quamvīs in utrōque sit eōrum magis tamen propriās in ēlocūtiōne partēs habēre. Quaestiōnēs aliās īnfīnītās aliās fīnītās quae personīs temporibus locīs continērentur. In omnī porrō māteriā tria esse quaerenda an sit quid sit quāle sit. Hīs adiciēbāmus dēmōnstrātīvam laude ac vituperātiōne cōnstāre. In ea quae ab ipsō dē quō dīcerēmus quae post eum ācta essent intuendum. Hoc opus tractātū honestōrum ūtiliumque cōnstāre. Suāsōriīs accēdere tertiam partem ex conjectūrā possetne fierī et an esset futūrum dē quō dēlīberārētur. Hīc praecipuē dīximus spectandum quis apud quem quid dīceret. Jūdiciālium causārum aliās in singulīs aliās in plūribus contrōversiīs cōnsistere et in quibusdam intentiōnem modo   dēpulsiōnem porrō omnem īnfitiātiōne duplicī factumne et an hoc factum esset praetereā dēfēnsiōne ac trālātiōne cōnstāre. Quaestiōnem aut ex scrīptō esse aut ex factō factō dē rērum fide proprietāte quālitāte scrīptō dē verbōrum vī aut voluntāte in quibus vīs tum causārum tum āctiōnum īnspicī soleat quae aut  scrīptī et voluntātis aut ratiōcinātīva aut ambiguitātis aut lēgum contrāriārum speciē continentur. In omnī porrō causā jūdiciālī quīnque esse partēs quārum exōrdiō conciliārī audientem nārrātiōne docērī probātiōne prōpositā cōnfirmārī refūtātiōne contrā dicta dissolvī perōrātiōne aut memoriam reficī aut animōs movērī. Hīs argūmentandī et adficiendī locōs et quibus generibus concitārī plācārī resolvī jūdicēs oportēret adjēcimus. Accessit ratiō dīvīsiōnis. Crēdere modo quī discet velit certa quaedam via est et in quā multa etiam sine doctrīnā praestāre dēbeat per sē ipsa nātūra ut haec dē quibus dīxī nōn tam inventa ā praeceptōribus quam cum fierent observāta esse videantur. Plūs exigunt labōris et cūrae quae secuntur. Hinc enim jam ēlocūtiōnis ratiōnem tractābimus partem operis ut inter omnīs ōrātōrēs convēnit difficillimam. Nam et M. Antōnius cūjus suprā mentiōnem habuimus cum ā sē disertōs vīsōs esse multōs ait ēloquentem nēminem disertō satis putat dīcere quae oporteat ōrnātē autem dīcere proprium esse ēloquentīs. Quae virtūs sī usque ad eum in nūllō reperta est ac nē in ipsō quidem aut L. Crassō certum est et in hīs et in priōribus eam dēsīderātam quia difficillima fuit. Et M. Tullius inventiōnem quidem ac dispositiōnem prūdentis hominis putat ēloquentiam ōrātōris ideōque praecipuē circā praecepta partīs hūjus labōrāvit. Quod eum meritō fēcisse etiam ipsō reī dē quā loquimur nōmine palam dēclārātur. Ēloquī enim hoc est omnia quae mente concēperīs prōmere atque ad audientīs perferre sine quō supervacua sunt priōra  et similia gladiō conditō atque intrā vāgīnam suam haerentī. Hoc itaque maximē docētur hōc nūllus nisi arte adsequī potest hic studium plūrimum adhibendum hoc exercitātiō petit hoc imitātiō hic omnis aetās cōnsūmitur hōc maximē ōrātor ōrātōre praestantior hoc genera ipsa dīcendī aliīs alia potiōra. Neque enim Asiānī aut quōcumque aliō genere corruptī rēs nōn vīdērunt aut eās nōn conlocāvērunt neque quōs āridōs vocāmus stultī aut in causīs caecī fuērunt sed hīs jūdicium in ēloquendō ac modus illīs vīrēs dēfuērunt ut appāreat in hōc et vitium et virtūtem esse dīcendī. Nōn ideō tamen sōla est agenda cūra verbōrum. Occurram enim necesse est et velut in vestibulō prōtinus adprehēnsūrīs hanc cōnfessiōnem meam resistam iīs quī omissa rērum quī nervī sunt in causīs dīligentiā quōdam inānī circā vōcēs studiō senēscunt idque faciunt grātia decōris quī est in dīcendō meā quidem opīniōne pulcherrimus sed cum sequitur nōn cum adfectātur. Corpora sāna et integrī sanguinis et exercitātiōne firmātā ex īsdem hīs speciem accipiunt ex quibus vīrēs namque et colōrātā et adstrictā et lacertīs expressa sunt sed eadem sī quis vulsa atque fūcāta muliebriter comat foedissima sint ipsō fōrmae labōre. Et cultūs concessūs atque magnificus addit hominibus ut Graecō versū testātum est auctōritātem at muliebris et luxuriōsus nōn corpus exōrnat sed dētegit mentem. Similiter illa trānslūcida et uersicolor quōrundam ēlocūtiō rēs ipsās effēminat quae illō verbōrum habitū vestiuntur. Cūram ergō verbōrum rērum volō esse sollicitūdinem. Nam plērumque optima rēbus cohaerent et cernuntur suō lūmine at nōs quaerimus illa tamquam lateant semper sēque subdūcant ita numquam putāmus circā id esse dē quō dīcendum est sed ex aliīs locīs petimus et inventīs vim adferīmus. Mājōre animō  adgredienda ēloquentia est quae sī tōtō corpore valet unguis polīre et capillum repōnere nōn exīstimābit ad cūram suam pertinēre. Sed ēvēnit plērumque ut in hāc dīligentiā dēterior etiam fīat ōrātiō prīmum quia sunt optima minimē arcessīta et simplicibus atque ab ipsā vēritāte profectīs similia. Nam illa quae cūram fatentur et ficta atque composita vidērī etiam volunt nec grātiam cōnsecuntur et fidem āmittunt praeter id quod sēnsūs obumbrant et velut laetō grāmine sata strangulant. Nam et quod rēctē dīcī potest circumīmus amōre verbōrum et quod satis dictum est repetimus et quod ūnō verbō patet plūribus onerāmus et plēraque significāre melius putāmus quam dīcere. Quid quod nihil jam proprium placet dum parum crēditur disertum quod et alius dīxisset Ā corruptissimō quoque poētārum figūrās seu trālātiōnēs mūtuāmur tum dēmum ingeniōsī scīlicet sī ad intellegendōs nōs opus sit ingeniō. Atquī satis apertē Cicerō praecēperat in dīcendō vitium vel maximum esse ā vulgārī genere ōrātiōnis atque ā cōnsuētūdine commūnīs sēnsūs abhorrēre. Sed ille est dūrus atque inērudītus nōs melius quibus sordet omne quod nātūra dictāvit quī nōn ōrnāmenta quaerimus sed lēnōcinia quasi vērō sit ūlla verbōrum nisi reī cohaerentium virtūs quae ut propriā sint et dīlūcida et ōrnāta et aptē conlocentur sī tōta vīta labōrandum est omnīs studiōrum frūctūs āmissus est. Atquī plērōsque videās haerentis circā singula et dum inveniunt et dum inventa ponderant ac dīmētiuntur. Quod sī idcircō fieret ut semper optimīs ūterentur abōminanda tamen haec īnfēlīcitās erat quae et cursum dīcendī refrēnat et calōrem cōgitātiōnis extinguit mora et diffīdentia. Miser enim et ut sīc dicam pauper ōrātor est  quī nūllum verbum aequō animō perdere potest. Sed nē perdet quidem quī ratiōnem loquendī prīmum cognōverit tum lēctiōne multa et idōnea cōpiōsam sibi verbōrum supellectilem comparārit huic adhibuerit artem conlocandī deinde haec omnia exercitātiōne plūrimā rōborārit ut semper in prōmptū sint et ante oculōs namque eī quī id fēcerit sīc rēs cum suīs nōminibus occurrent. Sed opus est studiō praecēdente et adquīsītā facultāte et quasi reposita. Namque ista quaerendī jūdicandī comparandī ānxietās dum discimus adhibenda est nōn dum dīcimus. Aliōquī sīcut quī patrimōnium nōn parārunt sub diem quaerunt ita in ōrātiōne quī nōn satis labōrāvit sīn praeparāta dīcendī vīs fuerit erunt in officiō nōn ut requīsīta respondēre sed ut semper sēnsibus inhaerēre videantur atque eōs ut umbra corpus sequī. Sed in hāc ipsa cūra est aliquid satis nam cum Latīnā significantiā ōrnāta cum aptē sunt conlocāta quid amplius labōrēmus Quibusdam tamen nūllus est fīnis calumniandī sē et cum singulīs paene syllabīs commorandī quī etiam cum optima sunt reperta quaerunt aliquid quod sit magis antīquum remōtum inopīnātum nec intellegunt jacere sēnsūs in ōrātiōne in quā verba laudantur. Sit igitur cūra ēlocūtiōnis quam maxima dum sciāmus tamen nihil verbōrum causā esse faciendum cum verba ipsa rērum grātiā sint reperta quōrum ea sunt maximē probābilia quae sēnsum animī nostrī optimē prōmunt atque in animīs jūdicum quod nōs volumus efficiunt. Ea dēbent praestāre sine dubiō et admīrābilem et jūcundam ōrātiōnem vērum admīrābilem nōn sīc quō modo  prōdigia mīrāmur et jūcundam nōn dēfōrmī voluptāte sed cum laude ac dignitāte conjūnctā. Igitur quam Graecī FRASIN vocant Latīnē dīcimus ēlocūtiōnem. Ea spectātur verbīs aut singulīs aut conjūnctīs. In singulīs intuendum est ut sint Latīna perspicua ōrnāta ad id quod efficere volumus accommodāta in conjūnctīs ut ēmendāta ut aptē conlocāta ut figūrāta. Sed ea quae dē ratiōne Latīnē atque ēmendātē loquendī fuērunt dīcenda in librō prīmō cum dē grammaticē loquerēmur execūtī sumus. Vērum illīc tantum nē vitiōsa essent praecēpimus hīc nōn aliēnum est admonēre ut sint quam minimē peregrīna et externa. Multōs enim quibus loquendī ratiō nōn dēsit inveniās quōs cūriōsē potius loquī dīxerīs quam Latīnē quō modō et illa Attica anus Theophrastum hominem aliōquī disertissimum adnotāta ūnīus adfectātiōne verbī hospitem dīxit nec aliō sē id dēprēndisse interrogāta respondit quam quod nimium Atticē loquerētur et in Titō Līviō mīrae fācundiae virō putat inesse Polliō Asinius quandam Patavīnitātem. Quārē sī fierī potest et verba omnia et vōx hūjus alumnum urbis oleant ut ōrātiō Rōmāna plānē videātur nōn cīvitāte dōnātā. Perspicuitās in verbīs praecipuam habet proprietātem sed proprietās ipsa nōn simpliciter accipitur. Prīmus enim intellēctus est suā cūjusque reī appellātiō quā nōn semper ūtēmur. Nam et obscēna vītābimus et sordida et humilia. Sunt autem humilia īnfrā dignitātem rērum aut ōrdinis. In quō vitiō cavendō nōn mediocriter errāre quīdam solent quī omnia quae sunt in ūsū etiam sī causae necessitās postulet reformīdant ut ille quī in āctiōne Hibēricās herbās sē solō nēquīquam intellegente dīcēbat nisi inrīdēns hanc vānitātem Cassius Sevērus spartum dīcere eum velle indicāsset.  Nec videō quārē clārus ōrātor dūrātōs muriā piscēs nitidius esse crēdiderit quam ipsum id quod vītābat. In hāc autem proprietātis speciē quae nōminibus ipsīs cūjusque reī ūtitur nūlla virtūs est at quod eī contrārium est vitium. Id apud nōs inproprium AKURON apud Graecōs vocātur quāle est tantum spērāre dolōrem aut quod in ōrātiōne Dolābellae ēmendātum ā Cicerōne adnotāvī mortem ferre aut quālia nunc laudantur ā quibusdam quōrum est dē cruce verba cecidērunt. Nōn tamen quidquid nōn erit proprium prōtinus et inpropriī vitiō labōrābit quia prīmum omnium multa sunt et Graecē et Latīnē nōn dēnōmināta. Nam et quī jaculum ēmittit jaculārī dīcitur quī pilam aut sudem appellātiōne prīvātim sibi adsignāta caret et ut lapidāre quid sit manifēstum est ita glēbārum testārumque jactus nōn habet nōmen. Vndē abūsiō quae KATAXRHSĪS dīcitur necessāria. Trālātiō quoque in quā vel maximus est ōrātiōnis ōrnātus verba nōn suīs rēbus accommodat. Quārē proprietās nōn ad nōmen sed ad vim significandī refertur nec audītū sed intellēctū perpendenda est. Secundō modo dīcitur proprium inter plūra quae sunt ējusdem nōminis id unde cētera ducta sunt ut vertex est contorta in sē aqua vel quidquid aliud similiter vertitur inde propter flexum capillōrum pars summa capitis ex hōc id quod in montibus ēminentissimum. Rēctē dīxerīs haec omnia verticēs propriē tamen unde initium est. Sīc soleae et turdī piscēs et cētera. Tertius est huic dīversus modus cum rēs commūnis plūribus in ūnō aliquō habet nōmen eximium ut carmen fūnebre propriē nēnia et tabernāculum dūcis augurāle. Item quod commūne est et aliīs nōmen intellēctū alicui reī pecūliāriter tribuitur ut  urbem Rōmam accipimus et vēnālēs novīciōs et Corinthiā āera cum sint urbēs aliae quoque et vēnālia multa et tam aurum et argentum quam aes Corinthium. Sed nē in hīs quidem virtūs ōrātōris īnspicitur. At illud jam nōn mediocriter probandum quod hoc etiam laudārī modo solet ut propriē dictum id est quō nihil invenīrī possit significantius ut Catō dīxit C. Caesarem ad ēvertendam rem pūblicam sōbrium accessisse ut Vergilius dēductum carmen et Horātius ācrem tībiam Hannibalemque dīrum. In quō modo illud quoque est ā quibusdam trāditum propriī genus ex adpositīs epitheta dīcuntur ut dulcis mustī et cum dentibus albīs. Dē quō genere aliō locō dīcendum est. Etiam quae bene trālāta sunt propria dīcī solent. Interim autem quae sunt in quoque praecipua propriī locum accipiunt ut Fabius inter plūrēs imperātōriās virtūtēs cūnctātor est appellātus. Possunt vidērī verba quae plūs significant quam ēlocuntur in parte pōnenda perspicuitātis intellēctum enim adjuvant ego tamen libentius emphasim retulerim ad ōrnātum ōrātiōnis quia nōn ut intellegātur efficit sed ut plūs intellegātur. At obscūritās fit verbīs jam ab ūsū remōtīs ut sī commentāriōs quis pontificum et vetustissima foedera et exolētōs scrūtātus auctōrēs id ipsum petat ex iīs quae inde contrāxerit quod nōn intelleguntur. Hinc enim aliquī fāmam ērudītiōnis adfectant ut quaedam sōlī scīre videantur. Fallunt etiam verba vel regiōnibus quibusdam magis familiāria vel artium propria ut atābulus ventus et nāvis stlātāria et inmalocosānum. Quae vel vītanda apud jūdicem ignārum significātiōnum eārum vel interpretanda sunt sīcut in iīs quae homōnyma vocantur ut taurus animal sit an mōns an  signum in caelō an nōmen hominis an rādīx arboris nisi distīnctum nōn intellegētur. Plūs tamen est obscūritātis in contextū et continuātiōne sermōnis et plūrēs modī. Quārē nec sit tam longus ut eum prōsequī nōn possit intentiō nec transiēctiō intrā modum hyperbatō fīnis ējus differātur. Quibus adhūc pējor est mixtūra verbōrum quālīs in illō versū saxa vocant Italī mediīs quae in flūctibus ārās. Etiam interjectiōne quā et ōrātōrēs et historicī frequenter ūtuntur ut mediō sermōne aliquem īnsērant sēnsum impedīrī solet intellēctus nisi quod interpōnitur breve est. Nam Vergilius illō locō quō pullum equīnum dēscrībit cum dīxisset nec vānōs horret strepitūs complūribus īnsertīs alia figūra quīntō dēmum versū redit tum sī quā sonum procul arma dedērunt stāre locō nescit. Vītanda in prīmīs ambiguitās nōn haec sōlum dē cūjus genere suprā dictum est quae incertum intellēctum facit ut Chremetem audīvī percussisse Dēmean sed illa quoque quae etiam sī turbāre nōn potest sēnsum in idem tamen verbōrum vitium incīdit ut sī quis dīcat vīsum ā sē hominem librum scrībentem. Nam etiam sī librum ab homine scrībī patet male tamen composuerit fēceritque ambiguum quantum in ipsō fuit. Est etiam in quibusdam turbā inānium verbōrum quī dum commūnem loquendī mōrem reformīdant ductī speciē nitōris circumeunt omnia cōpiōsā loquācitāte eō quod dīcere nōlunt ipsa deinde illam seriem cum aliā similī jungentēs  miscentēsque ultrā quam ūllus spīritus dūrāre possit extendunt. In hōc malum ā quibusdam etiam labōrātur neque id novum vitium est cum jam apud Titum Līvium inveniam fuisse praeceptōrem aliquem quī discipulōs obscūrāre quae dīcerent jubēret Graecō verbō ūtēns SKOTISON. Vndē illa scīlicet ēgregia laudātiō tantō melior nē ego quidem intellēxī. Aliī brevitātem aemulātī necessāria quoque ōrātiōnī subtrahunt verba et velut satis sit scīre ipsōs quid dīcere velint quantum ad aliōs pertineat nihilī putant at ego vitiōsum sermōnem dīxerim quem audītor suō ingeniō intellegit. Quīdam ēmūtātis in perversum dīcendī figūrīs īdem vitium cōnsecuntur. Pessima vērō sunt adianoēta hoc est quae verbīs aperta occultōs sēnsūs habent ut cum dictus est caecus secundum vītam stāre et quī suōs artūs morsū lacerāsse fingitur in scholīs suprā sē cubāsse. Ingeniōsa haec et fortia et ex ancipitī diserta crēduntur pervāsitque jam multōs ista persuāsiō ut id jam dēmum ēleganter atque exquīsītē dictum pūtent quod interpretandum sit. Sed audītōribus etiam nōnnūllīs grāta sunt haec quae cum intellēxērunt acūmine suō dēlectantur et gaudent nōn quasi audierint sed quasi invēnerint. Nōbīs prīma sit virtūs perspicuitās propria verba rēctus ōrdō nōn in longum dīlātā conclūsiō nihil neque dēsit neque superfluat ita sermō et doctīs probābilis et plānus imperītīs erit. Haec ēloquendī observātiō nam rērum perspicuitās quō modo praestanda sit dīximus in praeceptīs nārrātiōnis. Similis autem ratiō est in omnibus. Nam sī neque pauciōra quam oportet neque plūra neque inōrdināta aut indistīncta dīxerīmus erunt dīlūcida et neglegenter quoque audientibus aperta quod et ipsum in cōnsiliō est habendum nōn semper  tam esse ācrem jūdicis intentiōnem ut obscūritātem apud sē ipse discutiat et tenebrīs ōrātiōnis īnferat quoddam intellegentiae suae lūmen sed multīs eum frequenter cōgitātiōnibus āvocārī nisi tam clāra fuerint quae dicēmus ut in animum ējus ōrātiō ut sōl in oculōs etiam sī in eam nōn intendātur incurrat. Quārē nōn ut intellegere possit sed nē omnīnō possit nōn intellegere cūrandum. Propter quod etiam repetimus saepe quae nōn satis percēpisse eōs quī cognōscunt putāmus quae causā utique nostrā jūdicēs culpā dicta obscūrius ad plāniōra et commūnia magis verba dēscendimus cum id ipsum optimē fīat quod nōs aliquid nōn optimē fēcisse simulāmus. Veniō nunc ad ōrnātum in quō sine dubiō plūs quam in cēterīs dīcendī partibus sibi indulget ōrātor. Nam ēmendātē quidem ac lūcidē dīcentium tenue praemium est magisque ut vitiīs carēre quam ut aliquam magnam virtūtem adeptus esse videāris. Inventiō cum imperītīs saepe commūnis dispositiō modicae doctrīnae crēdī potest sī quae sunt artēs altiōrēs plērumque occultantur ut artēs sint dēnique omnia haec ad ūtilitātem causārum sōlam referenda sunt. Cultū vērō atque ōrnātū sē quoque commendat ipse quī dīcit et in cēterīs jūdicium doctōrum in hōc vērō etiam populārem laudem petit nec fortibus modō sed etiam fulgentibus armīs proeliātur. An in causā C. Cornēlī Cicerō cōnsecūtus esset docendō jūdicem tantum et ūtiliter dēmum ac Latīnē perspicuēque dīcendō ut populus Rōmānus admīrātiōnem suam nōn adclāmātiōne tantum sed etiam plausū cōnfitērētur Sublīmitās profectō et magnificentia et nitor et auctōritās expressit illum fragōrem. Nec tam īnsolita laus esset prōsecūtā dīcentem sī ūsitāta et cēterīs similis fuisset ōrātiō.  Atque ego illōs crēdō quī aderant nec sēnsisse quid facerent nec sponte jūdiciōque plausisse sed velut mente captōs et quō essent in locō ignārōs ērūpisse in hunc voluptātis adfectum. Sed nē causae quidem parum cōnferet idem hīc ōrātiōnis ōrnātus. Nam quī libenter audiunt et magis attendunt et facilius crēdunt plērumque ipsā dēlectātiōne capiuntur nōnnumquam admīrātiōne auferuntur. Nam et ferrum adfert oculīs terrōris aliquid et fulmina ipsa nōn tam nōs cōnfunderent sī vīs eōrum tantum nōn etiam ipse fulgor timērētur. Rēctēque Cicerō hīs ipsīs ad Brūtum verbīs quādam in epistulā scrībit nam ēloquentiam quae admīrātiōnem nōn habet nūllam jūdicō. Eandem Aristotelēs quoque petendam maximē putat. Sed hic ōrnātus repetam enim virīlis et fortis et sānctus sit nec effēminātam levitātem et fūcō ēmentītum colōrem amet sanguine et vīribus niteat. Hoc autem adeō vērum est ut cum in hāc maximē parte sint vīcīnā virtūtibus vitia etiam quī vitiīs ūtuntur virtūtum tamen iīs nōmen impōnant. Quārē nēmō ex corruptīs dīcat mē inimīcum esse cultē dīcentibus nōn hanc esse virtūtem negō sed illīs eam nōn tribuō. An ego fundum cultiōrem putem in quō mihi quis ostenderit līlia et violās et anemōnās sponte surgentēs quam ubi plēna messis aut gravēs frūctū vītēs erunt sterilem platanum tōnsāsque myrtōs quam marītam ulmum et ūberēs oleās praeoptāverim Habeant illa dīvitēs licet quid essent sī aliud nihil habērent Nūllusne ergō etiam frūgiferīs adhibendus est decor Quis negat Nam et in ōrdinem certaque  intervālla redigam meās arborēs. Quid illō quincunce speciōsius quī in quamcumque partem spectāverīs rēctus est Sed prōtinus in id quoque prōdest ut terrae sūcum aequāliter trahat. Fugientia in altum cacūmina oleae ferrō coercēbō in orbem sē fōrmōsius fundet et prōtinus frūctum rāmīs plūribus feret. Decentior equus cūjus adstricta īlia sed īdem vēlōcior. Pulcher aspectū sit āthlēta cūjus lacertōs exercitātiō expressit idem certāminī parātior. Numquam vēra speciēs ab ūtilitāte dīviditur. Sed hoc quidem discernere modicī jūdiciī est illud observātiōne dignius quod hīc ipse honestus ōrnātus māteriae genere dēcidit variātus. Atque ut ā prīmā dīvīsiōne ōrdiar nōn īdem dēmōnstrātīvīs et dēlīberātīvīs et jūdiciālibus causīs conveniet. Namque illud genus ostentātiōnī compositum sōlam petit audientium voluptātem ideōque omnēs dīcendī artēs aperit ōrnātumque ōrātiōnis expōnit ut quod nōn īnsidiētur nec ad victōriam sed ad solum fīnem laudis et glōriae tendat. Quārē quidquid erit sententiīs populāre verbīs nitidum figūrīs jūcundum trālātiōnibus magnificum compositiōne ēlabōrātum velut īnstitor quīdam ēloquentiae intuendum et paene pertractandum dabit nam ēventus ad ipsum nōn ad causam refertur. At ubi rēs agitur et vēra dīmicātiō est ultimus sit fāmae locus. Praetereā nē decet quidem ubi maxima rērum mōmenta versantur dē verbīs esse sollicitum. Neque hoc eō pertinet ut in hīs nūllus sit ōrnātus sed utī pressior et sevērior et minus cōnfessus praecipuē māteriae accommodātus. Nam et in suādendō sublīmius aliquid senātus concitātius populus et in jūdiciīs pūblicae capitālēsque causae poscunt accūrātius dīcendī  genus. At prīvātum cōnsilium causāsque paucōrum ut frequenter accidit calculōrum pūrus sermō et dissimilis cūrae magis decuerit. An nōn pudeat certam crēditam perihodīs postulāre aut circā stillicidia adficī aut in mancipiī redhibitiōne sūdāre Sed ad prōpositum. Et quoniam ōrātiōnis tam ōrnātus quam perspicuitās aut in singulīs verbīs est aut in plūribus positus quid sēparāta quid jūncta exigant cōnsīderēmus. Quamquam enim rēctissimē trāditum est perspicuitātem propriīs ōrnātum trālātīs verbīs magis egēre sciāmus nihil ōrnātum esse quod sit inproprium. Sed cum īdem frequentissimē plūra significent quod SUNWNUMIA vocātur jam sunt aliīs alia honestiōra sublīmiōra nitidiōra jūcundiōra vōcāliōra. Nam ut syllabae ē litterīs melius sonantibus clāriōrēs ita verba ē syllabīs magis vōcālia et quō plūs quodque spīritus habet audītū pulchrius. Et quod facit syllabārum idem verbōrum quoque inter sē cōpulātiō ut aliud aliī jūnctum melius sonet. Dīversus tamen ūsus nam rēbus atrōcibus verba etiam ipsō audītū aspera magis convenient. In ūniversum quidem optima simplicium crēduntur quae aut maximē exclāmant aut sonō sunt jūcundissima. Et honesta quidem turpibus potiōra semper nec sordidīs umquam in ōrātiōne ērudītā locus. Clāra illa atque sublīmia plērumque māteriae modo discernenda sunt quod alibī magnificum tumidum alibī et quae humilia circā rēs magnās apta circā minōrēs videntur. Vt autem in ōrātiōne nitidā notābile humilius verbum et velut macula ita ā sermōne tenuī sublīme nitidumque discordat fitque corruptum quia in plānō tumet. Quaedam nōn tam ratiōne quam sēnsū jūdicantur ut illud caesa jungēbant foedera porca  fēcit ēlegāns fictiō nōminis quod sī fuisset porcō vīle erat. In quibusdam ratiō manifēsta est. Rīsimus et meritō nūper poētam quī dīxerat praetextam in cistā mūrēs rōsēre camillī. At Vergilī mīrāmur illud saepe exiguus mūs nam epitheton exiguus aptum et proprium effēcit nē plūs expectārēmus et cāsus singulāris magis decuit et clausula ipsa ūnīus syllabae nōn ūsitāta addidit grātiam. Imitātus est itaque utrumque Horātius nāscētur rīdiculus mūs. Nec augenda semper ōrātiō sed summittenda nōnnumquam est. Vim rēbus aliquandō verbōrum ipsa humilitās adfert. An cum dīcit in Pīsōnem Cicerō cum tibi tōta cognātiō serrācō advehātur incīdisse vidētur in sordidum nōmen nōn eō contemptum hominis quem dēstrūctum volēbat auxisse Et alibī caput oppōnis cum eō coruscāns. Vndē interim grātī idiōtismī dē quō quālis est ille apud M. Tullium pūsiō quī cum mājōre sorōre cubitābat et Flāvius quī cornīcum oculōs cōnfīxit et prō Milōne illud heus tū Rufiō et Erucius Antōniaster. Id tamen in dēclāmātōribus est notābilius laudārīque mē puerō solēbat dā patrī pānem et in eōdem etiam canem pāscis. Rēs quidem praecipuē in scholīs anceps et frequenter causa rīsūs nunc utique cum haec exercitātiō procul ā vēritāte sējūncta labōret incrēdibilī verbōrum fastīdiō ac sibi magnam partem sermōnis abscīderit.  Cum sint autem verba propria ficta trālāta propriīs dignitātem dat antīquitās. Namque et sānctiōrem et magis admīrābilem faciunt ōrātiōnem quibus nōn quīlibet fuerit ūsūrus eōque ōrnāmentō ācerrimī jūdiciī P. Vergilius ūnicē est ūsus. Ollī enim et quiānam et moerus et pōne et porricere adspergunt illam quae etiam in pictūrīs est gravissima vetustātis inimitābilem artī auctōritātem. Sed ūtendum modo nec ex ultimīs tenebrīs repetenda. Satis est vetus quaesō quid necesse est quaīsō dīcere Oppidō quamquam ūsī sunt paulum tempore nostrō superiōrēs vereor ut jam nōs ferat quisquam certē antegēriō cūjus eadem significātiō est nēmō nisi ambitiōsus ūtētur. Aerumnās quid opus est tamquam parum sit sī dīcātur quod horridum Reor tolerābile autumō tragicum prōlem dīcendī versum eī prōsāpiam īnsulsum. Quid multa tōtus prope mūtātus est sermō. Quaedam tamen adhūc vetera vetustāte ipsa grātius nitent quaedam et necessāriō interim sūmuntur ut nuncupāre et fārī multa alia etiam audentius īnserī possunt sed ita dēmum sī nōn appāreat adfectātiō in quam mīrificē Vergilius Corinthiōrum amātor iste verbōrum Thūcȳdidēs Britannus Atticae febrēs  taū Gallicum mīn et sphin et male illīsit ita omnia ista verba miscuit frātrī. Cimber hīc fuit ā quō frātrem necātum hōc Cicerōnis dictō notātum est Germānum Cimber occīdit. Nec minus nōtō Sallustius epigrammate incessitur et verba antīquī multum fūrātē Catōnis Crīspe Jugurthīnae conditor historiae. Odiōsa cūra nam et cuilibet facilis et hoc pessimā quod ējus studiōsus nōn verba rēbus aptābit sed rēs extrīnsecus arcesset quibus haec verba conveniant. Fingere ut prīmō librō dīxī Graecīs magis concessum est quī sonīs etiam quibusdam et adfectibus nōn dubitāvērunt nōmina aptāre nōn aliā lībertāte quam quā illī prīmī hominēs rēbus appellātiōnēs dedērunt. Nostrī aut in jungendō aut in dērīvandō paulum aliquid ausī vix in hōc satis recipiuntur. Nam meminī juvenis admodum inter Pompōnium ac Senecam etiam praefātiōnibus esse tractātum an gradūs ēlīminat in tragoediā dīcī oportuisset. At veterēs nē expectorat quidem timuērunt et sānē ējusdem notae est exanimat. At in tractū et dēclīnātiōne tālia sunt quālia apud Cicerōnem beātitās et beātitūdō quae dūra quidem sentit esse vērum tamen ūsū putat posse mollīrī. Nec ā verbīs modo sed ab nōminibus quoque dērīvāta sunt quaedam ut ā Cicerōne sullāturit Asiniō fimbriātum et figulātum. Multa ex Graecō fōrmāta nova ac plūrima ā Sergiō Plautō  quōrum dūra quaedam admodum videntur ut quae ēns et essentiā quae cūr tantō opere aspernēmur nihil videō nisi quod inīquī jūdicēs adversus nōs sumus ideōque paupertāte sermōnis labōrāmus. Quaedam tamen perdūrant. Nam et quae vetera nunc sunt fuērunt ōlim nova et quaedam sunt in ūsū perquam recentia ut Messāla prīmus reātum mūnerārium Augustus prīmus dīxērunt reātum nēmō ante Messālam mūnerārium nēmō ante Augustum dīxerat. Pīrāticam quoque ut mūsicam et fabricam dīcī adhūc dubitābant meī praeceptōrēs favōrem et urbānum Cicerō nova crēdit. Nam et in epistulā ad Brūtum eum inquit amōrem et eum ut hōc verbō ūtar favōrem in cōnsilium advocābō et ad Appium Pulchrum tē hominem nōn sōlum sapientem vērum etiam ut nunc loquimur urbānum. Īdem putat ā Terentiō prīmum dictum esse obsequium cincilius ā Sīsennā albentī caelō. Cervīcem vidētur Hortēnsius prīmus dīxisse nam veterēs plūrāliter appellābant. Audendum itaque neque enim accēdō Celsō quī ab ōrātōre verba fingī vetat. Nam cum sint eōrum alia ut dīcit Cicerō nātīva id est quae significāta sunt prīmō sēnsū alia reperta quae ex hīs facta sunt ut jam nōbīs pōnere aliquā quod illī rudēs hominēs prīmīque fēcērunt fās nōn sit at dērīvāre flectere conjungere quod natis posteā concessum est quandō dēsit licēre Sed sī quid perīculōsius fīnxisse vidēbimur quibusdam remediīs praemūniendum est ut ita  dīcam sī licet dīcere quōdam modo permittite mihi sīc ūtī. Quod īdem etiam in iīs quae licentius trālāta erunt prōderit nihilque nōn tūtō dīcī potest in quō nōn fallī jūdicium nostrum sollicitūdine ipsa manifēstum erit. Quā dē rē Graecum illud ēlegantissimum est quō praecipitur PROEPIPLHSSEIN TH UPERBOLH. Trālāta probārī nisi in contextū sermōnis nōn possunt. Itaque dē singulīs verbīs satis dictum quae ut aliō locō ostendī per sē nūllam virtūtem habent. Sed nē inōrnāta quae sunt quidem nisi cum sunt īnfrā reī dē quā loquendum est dignitātem exceptō sī obscēna nūdīs nōminibus ēnūntientur. Quod vīderint quī nōn putant esse vītanda quia nec sit vōx ūlla nātūra turpis et sī quā est reī dēfōrmitās alia quoque appellātiōne quācumque ad intellēctum eundem nihilō minus perveniat. Ego Rōmānī pudōris mōre contentus etiam respondendī tālibus verēcundiam silentiō vindicābō. Jam hinc igitur ad ratiōnem sermōnis conjūnctī trānseāmus. Cūjus ōrnātus in haec duo prīma dīviditur quam concipiāmus ēlocūtiōnem quō modo efferāmus. Nam prīmum est ut liqueat augēre quid velimus an minuere concitātē dīcere an moderātē laetē an sevērē abundanter an pressē asperē an lēniter magnificē an subtīliter graviter an urbānē tum quō trālātiōnum genere quibus figūrīs quālibus sententiīs quō modo quā postrēmō conlocātiōne id quod intendimus efficere possīmus. Cēterum dictūrus quibus ōrnētur ōrātiō prius ea quae sunt huic laudī contrāria attingam nam prīma virtūs est vitiō carēre. Igitur ante omnia nē spērēmus ōrnātam ōrātiōnem fore quae probābilis nōn erit. Probābile autem Cicerō  id genus dīcit quod nōn nimis est cōmptum nōn quia cōmī expolīrīque nōn dēbeat nam et haec ōrnātus pars est sed quia vitium est ubīque quod nimium est. Itaque vult esse auctōritātem in verbīs sententiās vel gravēs vel aptās opīniōnibus hominum ac mōribus. Hīs enim salvīs licet adsūmere eā quibus inlūstrem fierī ōrātiōnem putat dēlēcta trālāta supralata ad nōmen adjūncta duplicia et īdem significantia atque ab ipsā āctiōne atque imitātiōne rērum nōn abhorrentia. Sed quoniam vitia prius dēmōnstrāre adgressī sumus ab hōc initium sit quod cacemphaton vocātur sīve malā cōnsuētūdine in obscēnum intellēctum sermō dētortus est ut ductāre exercitūs et patrāre bella apud Sallustium dicta sānctē et antīquē rīdentibus sī dīs placet quam culpam nōn scrībentium quidem jūdicō sed legentium tamen vītandam quātenus verba honesta mōribus perdidimus et vincentibus etiam vitiīs cēdendum est sīve jūnctūra dēfōrmiter sonat ut sī cum hominibus nōtīs loquī nōs dīcimus nisi hoc ipsum hominibus medium sit in praefanda vidēmur incīdere quia ultima priōris ultimae syllabae littera quae exprimī nisi labrīs coeuntibus nōn potest aut intersistere nōs indecentissimē cōgit aut nōn continuāta cum īnsequente in nātūram ējus corrumpitur. Aliae quoque conjūnctiōnēs aliquid simile faciunt quās persequī libenter est in eō vitiō quod vītandum dīcimus commorantīs. Sed dīvīsiō quoque adfert eandem  injūriam pudōrī ut sī intercapēdinis nōminātīvō cāsū quis ūtātur. Nec scrīptō modo id accidit sed etiam sēnsū plērīque obscēnē intellegere nisi cavēris cupiunt ut apud Ovidium quaeque latent meliōra putant et ex verbīs quae longissimē ab obscēnitāte absunt occāsiōnem turpitūdinis rapere. Siquidem Celsus cacemphaton apud Vergilium putat incipiunt agitāta tumēscere quod sī recipiās nihil loquī tūtum est. Dēfōrmitātī proximum est humilitātis vitium TAPEINWSIN vocant quā reī magnitūdō vel dignitās minuitur ut saxea est verrūca in summō montis vertice cui nātūrā contrārium sed errōre pār est parvīs dare excēdentia modum nōmina nisi cum ex industriā rīsūs inde captātur. Itaque nec parricīdam nēquam dīxerīs hominem nec dēditum forte meretrīcī nefārium quia alterum parum alterum nimium est. Proinde quaedam hebēs sordida jējūna trīstis ingrāta vīlis ōrātiō est. Quae vitia facillimē fīent manifēsta contrāriīs virtūtibus. Nam prīmum acūtō secundum nitidō tertium cōpiōsō deinceps hilarī jūcundō accūrātō dīversum est. Vītārī  et ELLEIYIS cum sermōnī deest aliquid quō minus plēnus sit quamquam id obscūrae potius quam inōrnātae ōrātiōnis est vitium. Sed hoc quoque cum ā prūdentibus fit schēmā dīcī solet sīcut tautologia id est ējusdem verbī aut sermōnis iterātiō. Haec enim quamquam nōn magnopere ā summīs auctōribus vītāta interim vitium vidērī potest in quod saepe incīdit etiam Cicerō sēcūrus tam parvae  observātiōnis sīcut hōc locō nōn sōlum igitur illud jūdicium jūdiciī simile jūdicēs nōn fuit. Interim mūtātō nōmine EPANALHMYIS dīcitur atque est et ipsum inter schēmata quōrum exempla illō locō quaerenda quō virtūtēs erunt. Pējor hāc OMOEIDĒIA quae nūlla varietātis grātia levat taedium atque est tōta colōris ūnīus quā maximē dēprehenditur cārēns arte ōrātiō eaque et in sententiīs et in figūrīs et in compositiōne longē nōn animīs sōlum sed etiam auribus est ingrātissima. Vītanda macrologia id est longior quam oportet sermō ut apud T. Līvium lēgātī nōn impetrātā pāce retrō domum unde vēnerant abiērunt. Sed huic vīcīna periphrasis virtūs habētur. Est et pleonasmōs vitium cum supervacuīs verbīs ōrātiō onerātur ego oculīs meīs vīdī sat est enim vīdī. Ēmendāvit hoc etiam urbānē in Hirtiō Cicerō cum is apud ipsum dēclāmāns fīlium ā mātre decem mēnsibus in uterō lātum esse dīxisset quid aliae inquit in pērulā solent ferre Nōnnumquam tamen illud genus cūjus exemplum priōre locō posuī adfirmātiōnis grātia adhibētur vōcemque hīs auribus hausī. At vitium erit quotiēns ōtiōsum fuerit et supererit nōn cum  adiciētur. Est etiam quae periergia vocātur cum supervacuā ut sīc dīxerim operōsitās ut ā dīligentī cūriōsus et religiōne superstitiō distat. Atque ut semel fīniam verbum omne quod neque intellēctum adjuvat neque ōrnātum  vitiōsum dīcī potest. Cacozēlōn id est mala adfectātiō per omne dīcendī genus peccat nam et tumida et pusilla et praedulcia et abundantia et arcessīta et exultantia sub idem nōmen cadunt. Dēnique cacozēlōn vocātur quidquid est ultrā virtūtem quotiēns ingenium jūdiciō caret et speciē bonī fallitur omnium in ēloquentiā vitiōrum pessimum nam cētera parum vītantur hōc petitur. Est autem tōtum in ēlocūtiōne. Nam rērum vitia sunt stultum commūne contrārium supervacuum corrupta ōrātiō in verbīs maximē inpropriīs redundantibus compressiōne obscūrā compositiōne frāctā vōcum similium aut ambiguārum puerīlī captātiōne cōnsistit. Est autem omne cacozēlōn utique falsum etiam sī nōn omne falsum cacozēlōn et dīcitur aliter quam sē nātūra habet et quam oportet et quam sat est. Totidem autem generibus corrumpitur ōrātiō quot ōrnātur. Sed dē hāc parte et in aliō nōbīs opere plēnius dictum est et in hōc saepe tractātur et adhūc spargētur omnibus locīs. Loquentēs enim dē ōrnātū subinde quae sint vītanda similia virtūtibus vitia dīcēmus. Sunt inōrnāta et haec quod male dispositum est id ANOIKONOMHTON quod male figūrātum id ASXHMATISTON quod male conlocātum id KAKOSUNQETON vocant. Sed dē dispositiōne dīximus dē figūrīs et compositiōne dīcēmus. SARDISMŌS quoque appellātur quaedam mixta ex variā ratiōne linguārum ōrātiō ut sī Atticīs Dōrica et Aeolica et Iadica  cōnfundās. Cui simile vitium est apud nōs sī quis sublīmia humilibus vetera novīs poētica vulgāribus misceatid enim tāle mōnstrum quāle Horātius in prīmā parte librī dē arte poēticā fingit hūmānō capitī cervīcem pictor equīnam jungere sī velit et cētera ex dīversīs nātūrīs subiciat. Ōrnātum est quod perspicuō ac probābilī plūs est. Ējus prīmī sunt gradūs in eō quod vēlīs exprimendō tertius quī haec nitidiōra faciat quod propriē dīxerīs cultum. Itaque ENARGEIAN cūjus in praeceptīs nārrātiōnis fēcī mentiōnem quia plūs est ēvidentia vel ut aliī dīcunt repraesentātiō quam perspicuitās et illud patet hoc sē quōdam modo ostendit inter ōrnāmenta pōnāmus. Magna virtūs rēs dē quibus loquimur clārē atque ut cernī videantur ēnūntiāre. Nōn enim satis efficit neque ut dēbet plēnē dominātur ōrātiō sī usque ad aurēs valet atque ea sibi jūdex dē quibus cognōscit nārrārī crēdit nōn exprimī et oculīs mentīs ostendī. Sed quoniam plūribus modīs accipī solet nōn equidem in omnīs eam particulās secābō quārum ambitiōsē ā quibusdam numerus augētur sed maximē necessāriās attingam. Est igitur ūnum genus quō tōta rērum imāgō quōdam modo verbīs dēpingitur cōnstitit in digitōs extemplō arrēctus uterque et cētera quae nōbīs illam pugilum congredientium faciem ita ostendunt ut nōn clārior futūra fuerit spectantibus. Plūrimum in hōc genere sīcut cēterīs ēminet Cicerō an quisquam tam procul ā concipiendīs imāginibus rērum  abest ut nōn cum illā in Verrem lēgit stetit soleātus praetor populī Rōmānī cum palliō purpureō tunicāque tālārī mulierculā nīxus in lītore nōn sōlum ipsōs intuērī videātur et locum et habitum sed quaedam etiam ex iīs quae dicta nōn sunt sibi ipse adstruat Ego certē mihi cernere videor et vultum et oculōs et dēfōrmēs utriusque blanditiās et eōrum quī aderant tacitam āversātiōnem ac timidam verēcundiam. Interim ex plūribus efficitur illā quam cōnāmur exprimere faciēs ut est apud eundem namque ad omnium ōrnandī virtūtum exemplum vel ūnus sufficit in dēscrīptiōne convīviī luxuriōsī Vidēbar vidēre aliōs intrantīs aliōs autem exeuntīs quōsdam ex vīnō vacillantīs quōsdam hesterna ex pōtātiōne ōscitantīs. Humus erat inmunda lutulenta vīnō corōnīs languidulīs et spīnīs cooperta piscium. Quid plūs vidēret quī intrāsset Sīc et urbium captārum crēscit miserātiō. Sine dubiō enim quī dīcit expugnātam esse cīvitātem complectitur omnia quaecumque tālis fortūna recipit sed in adfectūs minus penetrat brevis hīc velut nūntius. At sī aperiās haec quae verbō ūnō inclūsa erant appārēbunt effūsae per domūs ac templa flammae et ruentium tēctōrum fragor et ex dīversīs clāmōribus ūnus quīdam sonus aliōrum fugā incertā aliī extrēmō complexū suōrum cohaerentēs et īnfantium fēminārumque plōrātus et male usque in illum diem servātī fātō senēs tum illa profānōrum sacrōrumque dīreptiō efferentium praedās repetentiumque discursūs et āctī ante suum quisque praedōnem catēnātī et cōnāta retinēre īnfantem suum māter et sīcubi mājus lucrum est pugna inter victōrēs. Licet enim haec omnia ut dīxī  complectātur ēversiō minus est tamen tōtum dīcere quam omnia. Cōnsequēmur autem ut manifēsta sint sī fuerint vērī similia et licēbit etiam falsō adfingere quidquid fierī solet. Contingit eadem clāritās etiam ex accidentibus mihi frīgidus horror membra quatit gelidusque coit formīdine sanguis et trepidae mātrēs pressēre ad pectora nātōs. Atque hūjus summae jūdiciō quidem meō virtūtis facillima est viā nātūram intueāmur hanc sequāmur. Omnis ēloquentia circā opera vītae est ad sē refert quisque quae audit et id facillimē accipiunt animī quod agnōscunt. Praeclārē vērō ad īnferendam rēbus lūcem repertae sunt similitūdinēs quārum aliae sunt quae probātiōnis grātia inter argūmenta pōnuntur aliae ad exprimendam rērum imāginem compositae quod est hūjus locī proprium inde lupī ceu raptōrēs ātra in nebulā et avī similis quae circum lītora circum piscōsōs scopulōs humilīs volat aequora juxtā. Quō in genere id est praecipuē cūstōdiendum nē id quod similitūdinis grātiā adscīvimus aut obscūrum sit aut ignōtum dēbet enim quod inlūstrandae alterīus reī grātia adsūmitur ipsum esse clārius eō quod inlūminat. Quārē poētīs quidem permittāmus sānē ējus modī exempla quālīs ubi hībernam Lyciam Xanthīque fluenta dēserit aut Dēlum māternam invīsit Apollō nōn īdem ōrātōrem decēbit ut occultīs aperta dēmōnstret. Sed illud quoque dē quō in argūmentīs dīximus similitūdinis  genus ōrnat ōrātiōnem facitque sublīmem flōridam jūcundam mīrābilem. Nam quō quaeque longius petīta est hoc plūs adfert novitātis atque inexpectāta magis est. Illa vulgāria vidērī possunt et ūtilia tantum ad conciliandum fidem ut terram cultū sīc animum disciplīnīs meliōrem ūberiōremque fierī et ut medicī abaliēnāta morbīs membra praecīdant ita turpēs ac perniciōsōs etiam sī nōbīs sanguine cohaereant amputandōs. Jam sublīmius illud prō Archiā saxa atque sōlitūdinēs vōcī respondent bēstiae saepe inmānēs cantū flectuntur atque cōnsistunt et cētera. Quod quidem genus ā quibusdam dēclāmātōria maximē licentia corruptum est nam et falsīs ūtuntur nec illa iīs quibus similia vidērī volunt adplicant. Quōrum utrumque in hīs est quae mē juvene ubīque cantārī solēbant magnōrum flūminum nāvigābilēs fontēs sunt et generōsiōris arboris statim planta cum frūctū est. In omnī autem parabolē aut praecēdit similitūdō rēs sequitur aut praecēdit rēs et similitūdō sequitur. Sed interim līberā et sēparāta est interim quod longē optimum est cum rē cūjus est imāgō cōnectitur conlātiōne invicem respondente quod facit redditiō contrāria quae antapodosis dīcitur. Praecēdit similitūdō illa cūjus modo fēcī mentiōnem inde lupī ceu raptōrēs ātra in nebulā. Sequitur in prīmō Geōrgicon post longam dē bellīs cīvīlibus atque externīs conquestiōnem ut cum carceribus sēsē effūdēre quadrīgae addunt in spatia et frūstrā retinācula tendēns fertur equīs aurīga neque audit currus habēnās.  Sed hae sunt sine antapodosī. Redditiō autem illa rem utramque quam comparat velut subicit oculīs et pariter ostendit. Cūjus praeclāra apud Vergilium multa reperiō exempla sed ōrātōriīs potius ūtendum est. Dīcit Cicerō prō Mūrēnā ut ājunt in Graecīs artificibus eōs auloedōs esse quī citharoedī fierī nōn potuerint sīc nōs vidēmus quī ōrātōrēs ēvādere nōn potuerint eōs ad jūris studium dēvenīre. Illud prō eōdem jam paene poēticō spīritū sed tamen cum suā redditiōne quod est ad ōrnātum accommodātius nam ut tempestātēs saepe certō aliquō caelī signō commoventur saepe inprōvīsō nūlla ex certā ratiōne obscūrā aliquā ex causā concitantur sīc in hāc comitiōrum tempestāte populārī saepe intellegās quō signō commōta sit saepe ita obscūra est ut sine causā excitātā videātur. Sunt et illae brevēs vagī per silvās rītū ferārum et illud Cicerōnis in Clōdium quō ex jūdiciō velut ex incendiō nūdus effugit. Quibus similia possunt cuicumque etiam ex cotīdiānō sermōne succurrēre. Huic subjacet virtūs nōn sōlum apertē pōnendī rem ante oculōs sed circumcīsē atque vēlōciter. Ac meritō laudātur brevitās integra. Sed ea minus praestat quotiēns nihil dīcit nisi quod necesse est BRAXULOGIAN vocant quae reddētur inter schēmata est vērō pulcherrima cum plūra paucīs complectimur quāle Sallustī est Mithridātēs corpore ingentī perinde armātus. Hoc male imitantēs sequitur obscūritās. Vīcīna praedictae sed amplior virtūs est emphasis altiōrem praebēns intellēctum quam quem verba per sē ipsa  dēclārant. Ējus duae sunt speciēs altera quae plūs significat quam dīcit altera quae etiam id quod nōn dīcit. Prior est et apud Homērum cum Menelāus Grāiōs in equum dēscendisse aitnam verbō ūnō magnitūdinem ējus ostendit et apud Vergilium dēmissum lāpsī per fūnem nam sīc quoque est dēmōnstrāta altitūdō. Īdem Cyclopa cum jacuisse dīxit per antrum prōdigiōsum illud corpus spatiō locī mēnsus est. Sequēns positum in vōce aut omnīnō suppressa aut etiam abscīsa. Supprimitur vōx ut fēcit prō Ligāriō Cicerō quod sī in tantā fortūnā bonitās tanta nōn esset quam tū per tē per tē inquam optinēs intellegō quid loquar. Tacuit enim illud quod nihilō minus accipimus nōn dēesse hominēs quī ad crūdēlitātem eum inpellant. Abscīditur per APOSIWPHSIN quae quoniam est figūra reddētur suō locō. Est in vulgāribus quoque verbīs emphasis virum esse oportet et homō est ille et vīvendum est adeō similis est artī plērumque nātūra. Nōn tamen satis ēloquentī est eā dē quibus dīcat clārē atque ēvidenter ostendere sed sunt multī ac variī excolendae ōrātiōnis modī. Nam ipsa illa AFELĒIA simplex et inadfectāta habet quendam pūrum quālīs etiam in fēminīs amātur ōrnātum et sunt quaedam uelūtē tenuī dīligentiā circā proprietātem significātiōnemque munditiae. Alia cōpia locuplēs alia flōribus laeta. Vīrium nōn ūnum genus nam quidquid in suō genere satis effectum est valet. Praecipua tamen ējus opera DEINWSĪS in exaggerandā indignitāte et in cēterīs altitūdō quaedam FANTĀSIĀ in concipiendīs vīsiōnibus  ECERGĀSIĀ in efficiendō velut opere prōpositō cui adicitur EPECERGASIA repetītiō probātiōnis ējusdem et cumulus ex abundantī ENERGĒIĀ cōnfīnis hīs est enim ab agendō ductā et cūjus propria sit virtūs nōn esse quae dīcuntur ōtiōsa. Est et amārum quiddam quod ferē in contumēliā est positum quāle Cassī quid faciēs cum in bona tua invāserō hoc est cum tē docuerō nescīre maledīcere et ācre ut illud Crassī ego tē cōnsulem putem cum tū mē nōn pūtēs senātōrem Sed vīs ōrātōris omnis in augendō minuendōque cōnsistit. Vtrīque partī totidem modī ex quibus praecipuōs attingēmus reliquī similēs erunt. Sunt autem positī in rēbus et verbīs sed quae sit rērum inventiō ac ratiō tractāvimus nunc quid ēlocūtiō attollat aut dēprimat dīcendum. Prīma est igitur amplificandī vel minuendī speciēs in ipsō reī nōmine ut cum eum quī sit caesus occīsum eum quī sit improbus latrōnem contrāque eum quī pulsāvit attigisse quī vulnerāvit laesisse dīcimus. Vtriusque pariter exemplum est prō M. Caeliō sī viduā līberē proterva petulanter dīves effūsē libīdinōsa meretrīciō mōre vīveret adulterum ego putārem sī quī hanc paulō līberius salūtāsset Nam et inpudīcam meretrīcem vocāvit et eum cui longus cum illā fuerat ūsus līberius salūtāsse. Hoc genus incrēscit ac fit manifēstius sī ampliōra verba cum ipsīs nōminibus prō quibus ea positūrī sumus cōnferantur ut Cicerō in Verrem nōn enim fūrem sed ēreptōrem nōn adulterum sed expugnātōrem pudīcitiae nōn sacrilegum sed hostem sacrōrum religiōnumque nōn sīcārium sed crūdēlissimum carnificem cīvium sociōrumque in vestrum jūdicium addūximus. Illō enim modo ut sit multum hoc etiam plūs ut sit efficitur.  Quattuor tamen maximē generibus videō cōnstāre amplificātiōnem incrēmentō comparātiōne ratiōcinātiōne congeriē. Incrēmentum est potentissimum cum magna videntur etiam quae īnferiōra sunt. Id aut ūnō gradū fit aut plūribus et pervēnit nōn modo ad summum sed interim quōdam modo suprā summum. Omnibus hīs sufficit vel ūnum Cicerōnis exemplum facinus est vincīre cīvem Rōmānum scelus verberāre prope parricīdium necāre quid dicam in crucem tollere Nam et sī tantum verberātus esset ūnō gradū incrēverat pōnendō etiam id esse facinus quod erat īnferius et sī tantum occīsus esset per plūrēs gradūs ascenderat cum vērō dīxerit prope parricīdium necāre suprā quod nihil est adjēcit quid dicam in crucem tollere Ita cum id quod maximum est occupāsset necesse erat in eō quod ultrā est verba dēficere. Fit et aliter suprā summum adjectiō ut apud Vergilium dē Lausō quō pulchrior alter nōn fuit exceptō Laurentīs corpore Turnī. Summum est enim quō pulchrior alter nōn fuit huic deinde aliquid superpositum. Tertius quoque est modus ad quem nōn per gradūs ītur et quod nōn est plūs quam maximum sed quō nihil mājus est. Mātrem tuam cecidistī quid dicam amplius Mātrem tuam cecidistī. Nam et hoc augendī genus est tantum aliquid efficere ut nōn possit augērī. Crēscit ōrātiō minus apertē sed nesciō an hoc ipsō efficācius cum citrā distīnctiōnem in contextū et cursū semper aliquid priōre mājus īnsequitur ut dē vomitū in Antōnium Cicerō  in coetū vērō populī Rōmānī negōtium pūblicum gerēns magister equitum. Singula incrēmentum habent. Per sē dēfōrme vel nōn in coetū vomere in coetū etiam nōn populī populī etiam nōn Rōmānī vel sī nūllum negōtium ageret vel sī nōn pūblicum vel sī nōn magister equitum. Sed alius dīvideret haec et circā singulōs gradūs morārētur hīc in sublīme etiam currit et ad summum nōn pervenit nīsū sed impetū. Vērum ut haec amplificātiō in superiōra tendit ita quae fit per comparātiōnem incrēmentum ex minōribus petit. Augendō enim quod est īnfrā necesse est extollat id quod superpositum est ut īdem atque in eōdem locō sī hoc tibi inter cēnam et in illīs inmānibus pōculīs tuīs accidisset quis nōn turpe dūceret In coetū vērō populī Rōmānī. Et in Catilīnam servī mehercule meī sī mē istō pactō metuerent ut tē metuunt omnēs cīvēs tuī domum meam relinquendam putārem. Interim prōpositō velut similī exemplō efficiendum est ut sit mājus id quod ā nōbīs exaggerandum est ut īdem prō Cluentiō cum exposuisset Mīlēsiam quandam ā secundīs hērēdibus prō abortū pecūniam accēpisse quantō est inquit Oppianicus in eādem injūriā mājōre suppliciō dignus sī quidem illa cum suō corporī vim attulisset sē ipsa cruciāvit hīc autem īdem illud effēcit per aliēnī corporis vim atque cruciātum. Nec putet quisquam hoc quamquam est simile illī ex argūmentīs locō quō mājōra ex minōribus colliguntur īdem esse. Illīc enim probātiō petitur hīc amplificātiō sīcut in Oppianicō nōn id agitur hāc comparātiōne ut ille male fēcerit sed ut pējus. Est tamen quamquam dīversārum rērum quaedam vīcīniā repetam itaque hīc quoque īdem  quō sum illīc ūsus exemplum sed nōn in eundem ūsum. Nam hoc mihi ostendendum est augendī grātia nōn tōta modō tōtīs sed etiam partēs partibus comparārī sīcut hōc locō an vērō vir amplissimus P. Scīpiō pontifex maximus Ti. Gracchum mediocriter labefactantem statum reī pūblicae prīvātus interfēcit Catilīnam orbem terrae caede atque incendiō vastāre cupientem nōs cōnsulēs perferēmus Hīc et Catilīna Gracchō et status reī pūblicae orbī terrārum et mediocris labefactātiō caedī et incendiīs et vastātiōnī et prīvātus cōnsulibus comparātur quae sī quis dīlātāre velit plēnōs singula locōs habent. Quās dīxī per ratiōcinātiōnem fierī amplificātiōnēs vīderīmus an satis propriō verbō significāverim nec sum in hōc sollicitus dum rēs ipsa volentibus discere appāreat hoc sum tamen secūtus quod haec amplificātiō alibī posita est alibī valet ut aliud crēscat aliud augētur inde ad id quod extollī volumus ratiōne dūcitur. Objectūrus Antōniō Cicerō merum et vomitum tū inquit istīs faucibus istīs lateribus ista gladiātōria tōtīus corporis firmitāte. Quid faucēs et latera ad ēbrietātem Minimē sunt ōtiōsa nam respicientēs ad haec possumus aestimāre quantum ille vīnī in Hippiae nūptiīs exhauserit quod ferre et coquere nōn posset illa corporis gladiātōriā firmitāte. Ergō sī ex aliō colligitur aliud nec inproprium nec inūsitātum nōmen est ratiōcinātiōnis ut quod ex eādem causā inter statūs quoque habeāmus. Sīc et ex īnsequentibus amplificātiō dūcitur sī quidem tanta vīs fuit vīnī ērumpentis ut nōn cāsum adferret aut voluntātem sed necessitātem ubi minimē decēret vomendī et cibus nōn recēns ut accidere interim sōlet redderētur sed usque in posterum diem redundāret. Īdem hoc praestant quae  antecessērunt nam cum Aeolus ā Jūnōne rogātus cavum conversā cuspide montem impulit in latus et ventī velut agmine factō ruunt appāret quanta sit futūra tempestās. Quid cum rēs atrōcissimās quāsque in summam ipsī extulimus invidiam ēlevāmus cōnsultō quō graviōra videantur quae secūtūra sunt ut ā Cicerōne factum est cum illā dīceret Levia sunt haec in hōc reō. Metum virgārum nauarchus nōbilis nōbilissimae cīvitātis pretiō redēmit hūmānum est alīus nē secūrī ferīrētur pecūniam dēdit ūsitātum est. Nōnne ūsus est ratiōne qua colligerent audientēs quantum illud esset quod īnferēbātur cui comparāta haec vidērentur hūmānā atque ūsitāta Sīc quoque solet ex aliō aliud augērī cum Hannibalis bellicīs laudibus ampliātur virtūs Scīpiōnis et fortitūdinem Gallōrum Germānōrumque mīrāmur quō sit mājor C. Caesaris glōria. Illud quoque est ex relātiōne ad aliquid quod nōn ējus reī grātia dictum vidētur amplificātiōnis genus. Nōn putant indignum Trōjānī prīncipēs Grāiōs Trōjānōsque propter Helenae speciem tot mala tantō temporis spatiō sustinēre quaenam igitur illa fōrma crēdenda est Nōn enim hoc dīcit Paris quī rapuit nōn aliquis juvenis aut ūnus ē vulgō sed senēs et prūdentissimī et Priamō adsidentēs. Vērum et ipse rēx decennī bellō exhaustus āmissīs tot līberīs imminente summō discrīmine cui faciem illam ex quā tot lacrimārum orīgō flūxisset invīsam atque abōminandam esse oportēbat et audit haec et eam fīliam appellāns juxtā sē locat et excūsat etiam sibi atque esse malōrum causam negat. Nec mihi vidētur in symposiō Platō cum Alcibiaden cōnfitentem dē sē quid ā Sōcrate patī voluerit nārrat ut illum culpāret haec trādidisse sed ut  Sōcratīs invictam continentiam ostenderet quae corrumpī speciōsissimī hominis tam obviā voluntāte nōn posset. Quīn ex īnstrūmentō quoque hērōum illōrum magnitūdō aestimanda nōbīs datur hūc pertinet clipeus Ajācīs et peliās Achillis. Quā virtūte ēgregiē est ūsus in Cyclōpe Vergilius. Nam quod illud corpus mente concipiam cūjus trunca manum pīnus regit Quid cum vix lōrīcam duo multiplicem cōnīxī umerīs ferunt quantus Dēmoleos quī indūtūs ea cursū pālantīs Trōas agēbat Quid M. Tullius dē M. Antōnī luxuriā tantum fingere saltem potuisset quantum ostendit dīcendō conchȳliātīs Cn. Pompēī peristrōmatis servōrum in cellīs strātōs lēctōs vidērēs Conchȳliāta peristrōmata et Cn. Pompēī terunt servī et in cellīs nihil dīcī potest ultrā et necesse est tamen īnfīnītō plūs in dominō cōgitāre. Est hoc simile illī quod emphasis dīcitur sed illa ex verbō hoc ex rē conjectūram facit tantōque plūs valet quantō rēs ipsa verbīs est firmior. Potest adscrībī amplificātiōnī congeriēs quoque verbōrum ac sententiārum īdem significantium. Nam etiam sī nōn per gradūs ascendant tamen velut acervō quōdam adlevantur Quid enim tuus ille Tūberō dēstrictus in aciē Pharsālicā gladius agēbat Cūjus lātus ille mucrō petēbat Quī sēnsus erat armōrum tuōrum Quae tua mēns oculī manūs ārdor animī Quid cupiēbās Quid optābās Simile est hoc figūrae quam SUNAQROISMON vocant sed illīc plūrium rērum est congeriēs hīc ūnīus multiplicātiō. Haec etiam crēscere  solet verbīs omnibus altius atque altius īnsurgentibus aderat jānitor carceris carnifex praetōris mors terrorque sociōrum et cīvium Rōmānōrum līctor Sextius. Eadem ferē est ratiō minuendī nam totidem sunt ascendentibus quot dēscendentibus gradūs. Ideōque ūnō erō exemplō contentus ējus locī quō Cicerō dē ōrātiōne Rullī haec dīcit paucī tamen quī proxumī adstiterant nesciō quid illum dē lēge agrāriā voluisse dīcere suspicābantur. Quod sī ad intellēctum referās minūtiō est sī ad obscūritātem incrēmentum. Sciō posse vidērī quibusdam speciem amplificātiōnis hyperbolēn quoque nam et haec in utramque partem valet sed quia excēdit hoc nōmen in tropōs differenda est. Quōs continuō subjungerem nisi esset ā cēterīs sēparāta ratiō dīcendī quae cōnstat nōn propriīs nec trālātīs. Dēmus ergō breviter hōc dēsīderiō jam paene pūblicō nē omittāmus eum quem plērīque praecipuum ac paene sōlum putant ōrātiōnis ōrnātum. Sententiam veterēs quod animō sēnsissent vocāvērunt. Id cum est apud ōrātōrēs frequentissimum tum etiam in ūsū cotīdiānō quāsdam reliquiās habet nam et jūrātūrī ex animī nostrī sententia et grātulantēs ex sententiā dīcimus. Nōn rārō tamen et sīc locūtī sunt ut sēnsa sua dīcerent. Nam sēnsus corporis vidēbantur. Sed cōnsuētūdō jam tenuit ut mente concepta sēnsūs vocārēmus lūmina autem praecipuēque in clausulīs positā sententiās quae minus crēbrae apud antīquōs nostrīs temporibus modo carent. Ideōque  mihi et dē generibus eārum et dē ūsū arbitror pauca dīcenda. Antīquissimae sunt quae propriē quamvīs omnibus idem nōmen sit sententiae vocantur quās Graecī gnōmās appellant utrumque autem nōmen ex eō accēpērunt quod similēs sunt cōnsiliīs aut dēcrētīs. Est autem haec vōx ūniversālis quae etiam citrā complexum causae possit esse laudābilis interim ad rem tantum relāta ut nihil est tam populāre quam bonitās interim ad persōnam quāle est Āfrī Domitī prīnceps quī vult omnia scīre necesse habet multa ignōscere. Hanc quīdam partem enthȳmēmatis quīdam initium aut clausulam epichīrēmatis esse dīxērunt et est aliquandō nōn tamen semper. Illud vērius esse eam aliquandō simplicem ut eā quae suprā dīxī aliquandō ratiōne subjecta nam in omnī certāmine quī opulentior est etiam sī accipit injūriam tamen quia plūs potest facere vidētur nōnnumquam duplicem obsequium amīcōs vēritās odium parit. Sunt etiam quī decem genera fēcerint sed eō modo quō fierī vel plūra possunt per interrogātiōnem per comparātiōnem īnfitiātiōnem similitūdinem admīrātiōnem et cētera hūjus modiper omnēs enim figūrās tractārī potest. Illud notābile ex dīversīs mors misera nōn est aditus ad mortem est miser. Ac rēctae quidem sunt tālēs tam deest avārō quod habet quam quod nōn habet. Sed mājōrem vim accipiunt et mūtātiōne figūrae ut usque adeōne morī miserum est ācrius hoc enim quam per sē mors misera nōn est et trālātiōne ā commūnī ad proprium. Nam cum sit rēctum  nocēre facile est prōdesse difficile vehementius apud Ovidium Mēdēā dīcit servāre potuī perdere an possim rogās Vertit ad persōnam Cicerō nihil habet Caesar nec fortūna tua mājus quam ut possīs nec nātūra melius quam ut vēlīs servāre quam plūrimōs. Ita quae erant rērum propria fēcit hominis. In hōc genere cūstōdiendum est et id quod ubīque nē crēbrae sint nē palam falsae quālēs frequenter ab iīs dīcuntur quī haec catholica vocant et quidquid prō causā vidētur quasi indubitātum prōnūntiant et nē passim et ā quōcumque dicantur. Magis enim decet eōs in quibus est auctōritās ut reī pondus etiam persōna cōnfirmet. Quis enim ferat puerum aut adulēscentulum aut etiam ignōbilem sī jūdicet in dīcendō et quōdam modo praecipiat Enthȳmēma quoque est omne quod mente concēpimus propriē tamen dīcitur quae est sententia ex contrāriīs proptereā quod ēminēre inter cēterās vidētur ut Homērus poēta urbs Rōmā. Dē hōc in argūmentīs satis dictum est. Nōn semper autem ad probātiōnem adhibētur sed aliquandō ad ōrnātum quōrum igitur inpūnitās Caesar tuae clēmentiae laus est eōrum tē ipsōrum ad crūdēlitātem acuet ōrātiō nōn quia sit ratiō dissimilis sed quia jam per alia ut id injūstum appārēret effectum erat et addita in clausulā est epiphōnēmatis modo nōn tam probātiō quam extrēma quasi īnsultātiō. Est enim epiphōnēma reī nārrātae vel probātae summa adclāmātiō tantae mōlis erat Rōmānam condere gentem  facere enim probus adulēscēns perīculōsē quam perpetī turpiter māluit. Est et quod appellātur ā novīs noema quā vōce omnīs intellēctūs accipī potest sed hōc nōmine dōnārunt ea quae nōn dīcunt vērum intellegī volunt ut in eum quem saepius ā lūdō redēmerat soror agentem cum eā tāliōnis quod eī pollicem dormientī recīdisset erās dignus ut habērēs integram manum sīc enim audītur ut dēpugnārēs. Vocātur aliquid et clausula quae sī est quod conclūsiōnem dīcimus et rēcta et quibusdam in partibus necessāria est quārē prius dē vestrō factō fateāminī necesse est quam Ligārī culpam ūllam reprehendātis. Sed nunc aliud volunt ut omnis locus omnis sēnsus in fīne sermōnis fēriat aurem. Turpe autem ac prope nefās dūcunt respīrāre ūllō locō quī adclāmātiōnem nōn petierit. Inde minūtī corruptīque sēnsiculī et extrā rem petītī neque enim possunt tam multae bonae sententiae esse quam necesse est multae sint clausulae. Jam haec magis nova sententiārum genera ex inopīnātō ut dīxit Vibius Crīspus in eum quī cum lōricātus in forō ambulāret praetendēbat id sē metū facere quis tibi sīc timēre permīsit Et īnsigniter Āfricānus apud Nerōnem dē morte mātris rogant tē Caesar Galliae tuae ut fēlīcitātem tuam fortiter ferās. Sunt et aliō relāta ut Āfer Domitius cum Cloatillam dēfenderet cui objectum crīmen quod virum quī inter rebellantīs fuerat sepelīsset remīserat Claudius in epilogō fīliōs ējus adloquēns mātrem tamen inquit puerī sepelītōte et aliunde petīta id est in alium locum ex aliō trālāta prō Spatalē Crīspus quam quī hērēdem amātor īnstituerat dēcessit cum habēret annōs duodēvīgintī hominem dīvīnum quī sibi indulsit. Facit quāsdam sententiās  sōla geminātiō quālis est Senecae in eō scrīptō quod Nerō ad senātum mīsit occīsā mātre cum sē perīclitātum vidērī vellet salvum mē esse adhūc nec crēdō nec gaudeō. Melior cum ex contrāriīs valet habeō quem fugiam quem sequar nōn habeō quid quod miser cum loquī nōn posset tacēre nōn poterat Ea vērō fit pulcherrima cum aliquā comparātiōne clarēscit. Trachalus contrā Spatalēn placet hoc ergō lēgēs dīligentissimae pudōris cūstōdēs decimās uxōribus darī quārtās meretrīcibus Sed hōrum quidem generum et bonae dīcī possunt et mālae illae semper vitiōsae aut ā verbō patrēs cōnscrīptī sīc enim incipiendum est mihi ut meminerītis patrum. Pējus adhūc quō magis falsum est et longius petītum contrā eandem sorōrem gladiātōris cūjus modo fēcī mentiōnem ad digitum pugnāvī. Est etiam generis ējusdem nesciō an vitiōsissimum quotiēns verbōrum ambiguitās cum rērum falsa quādam similitūdine jungitur. Clārum āctōrem juvenis audīvī cum lēcta in capite cūjusdam ossa sententiae grātia tenenda mātrī dedisset īnfēlīcissima fēmina nōndum extulistī fīlium et jam ossa lēgistī. Ad hōc plērīque minimīs etiam inventiunculīs gaudent quae excussae rīsum habent inventae faciē ingeniī blandiuntur. Dē eō quī naufragus et ante agrōrum sterilitāte vexātus in scholīs fingitur sē suspendisse quem neque terra recipit nec mare pendeat. Huic simile in illō dē quō suprā dīxī cui pater sua membra lacerantī venēnum dēdit quī haec edit dēbet hoc bibere. Et in luxuriōsum quī apocarterēsīn simulāsse dīcitur nectē laqueum habēs  quod faucibus tuīs īrāscāris sūme venēnum decet luxuriōsum bibendō morī. Alia vāna ut suādentīs purpurātīs ut Alexandrum Babylōnis incendiō sepeliant Alexandrum sepeliō hoc quisquam spectābit ā tectoquāsī vērō id sit in rē tōtā indignissimum. Alia nimia ut dē Germānīs dīcentem quendam audīvī caput nesciō ubi impositum et dē virō fortī bella umbōne prōpellit. Sed fīnis nōn erit sī singulās corruptōrum persequar fōrmās illud potius quod est magis necessārium. Duae sunt dīversae opīniōnēs aliōrum sententiās sōlās paene sectantium aliōrum omnīnō damnantium quōrum mihi neutrum admodum placet. Dēnsitās eārum obstat invicem ut in satīs omnibus frūctibusque arborum nihil ad jūstam magnitūdinem adolēscere potest quod locō in quem crēscat caret. Nec pictūra in quā nihil circumlitum est ēminet ideōque artificēs etiam cum plūra in ūnam tabulam opera contulērunt spatiīs distingunt nē umbrae in corpora cadant. Facit rēs eadem concīsam quoque ōrātiōnem subsistit enim omnis sententia ideōque post eam utique aliud est initium. Vndē solūta ferē ōrātiō et ē singulīs nōn membrīs sed frustīs conlātā strūctūra caret cum illā rutunda et undique circumcīsa īnsistere invicem nequeant. Praeter hōc etiam color ipse dīcendī quamlibet clārus multīs tamen ac variīs velut maculīs cōnspergitur. Porrō ut adferunt lūmen clāvus et purpurae locō īnsertae ita certē nēminem deceat intertexta plūribus notīs vestis. Quārē licet haec et nitēre et aliquātenus extāre videantur tamen et lūmina illa nōn flammae sed scintillīs inter fūmum ēmicantibus similia dīxerīs quae nē  appārent quidem ubi tōta lūcet ōrātiō ut in sōle sīdera ipsa dēsinunt cernī et quae crēbrīs parvīsque cōnātibus sē attollunt inaequālia tantum et velut cōnfragōsa nec admīrātiōnem cōnsecuntur ēminentium et plānōrum grātiam perdunt. Hoc quoque accēdit quod sōlās captantī sententiās multās dīcere necesse est levēs frīgidās ineptās nōn enim potest esse dēlēctus ubi numerō labōrātur. Itaque videās et dīvīsiōnem prō sententiā pōnī et argūmentum sit tantum in clausulā et male prōnūntiētur. Occīdistī uxōrem ipse adulter nōn ferrem tē etiam sī repudiāssēs dīvīsiō est. Vīs scīre venēnum esse amātōrium Vīveret homō nisi illud bibisset argūmentum est. Nec multās plērīque sententiās dīcunt sed omnia tamquam sententiās. Huic quibusdam contrārium studium quī fugiunt ac reformīdant omnem hanc in dīcendō voluptātem nihil probantēs nisi plānum et humile et sine cōnātū. Ita dum timent nē aliquandō cadant semper jacent. Quod enim tantum in sententiā bonā crīmen est Nōn causae prōdest nōn jūdicem movet nōn dīcentem commendat Sed est quoddam genus quō veterēs nōn ūtēbantur. Ad quam usque nōs vocātis vetustātem Nam sī illam extrēmam multa Dēmosthenēs quae ante eum nēmō. Quō modo potest probāre Cicerōnem quī nihil putet ex Catōne Gracchīsque mūtandum Sed ante hōs simplicior adhūc ratiō loquendī fuit. Ego vērō haec lūmina ōrātiōnis velut oculōs quōsdam esse ēloquentiae crēdō. Sed neque oculōs esse tōtō corpore velim nē cētera membra officium suum perdant et sī necesse sit veterem illum horrōrem dīcendī mālim quam istam novam licentiam. Sed patet  mediā quaedam viā sīcut in cultū vīctūque accessit aliquis citrā reprēnsiōnem nitor. Quārē sīcut possumus adiciāmus virtūtibus prius tamen sit vitiīs carēre nē dum volumus esse meliōrēs veteribus sīmus tantum dissimilēs. Reddam nunc quam proximam esse dīxeram partem dē tropīs quōs mōtūs clārissimī nostrōrum auctōrēs vocant. Hōrum trādere praecepta et grammaticī solent sed ā mē cum dē illōrum officiō loquerer dīlātā pars haec est quia dē ōrnātū ōrātiōnis gravior vidēbātur locus et mājōrī operī reservandus. Tropōs est verbī vel sermōnis ā propriā significātiōne in aliam cum virtūte mūtātiō. Circā quem inexplicābilīs et grammaticīs inter ipsōs et philosophīs pugna est quae sint genera quae speciēs quī numerus quis cuique subiciātur. Nōs omissīs quae nihil ad īnstruendum ōrātōrem pertinent cavillātiōnibus necessāriōs maximē atque in ūsum receptōs exequēmur haec modo in hīs adnotāsse contentī quōsdam grātia significātiōnis quōsdam decōrīs adsūmī et esse aliōs in verbīs propriīs aliōs in trālātīs vertīque fōrmās nōn verbōrum modo sed et sēnsuum et compositiōnis. Quārē mihi videntur errāsse quī nōn aliōs crēdidērunt tropōs quam in quibus verbum prō verbō pōnerētur. Neque illud ignōrō in īsdem ferē quī significandī grātiā adhibentur esse et ōrnātum sed nōn īdem accidet contrā eruntque quīdam tantum ad speciem accommodātī. Incipiāmus igitur ab eō quī cum frequentissimus est tum longē pulcherrimus trālātiōne dīcō quae METAFORA Graecē vocātur. Quae quidem cum ita est ab ipsā nōbīs concessa nātūrā ut indoctī quoque ac nōn sentientēs ea frequenter ūtantur tum ita jūcunda atque nitida ut in ōrātiōne quamlibet clārā propriō tamen lūmine ēlūceat. Neque enim vulgārīs esse neque humilis nec īnsuāvis haec rēctē modo adscīta  potest. Cōpiam quoque sermōnis auget permūtandō aut mūtuandō quae nōn habet quodque est difficillimum praestat nē ūllī reī nōmen dēesse videātur. Trānsfertur ergō nōmen aut verbum ex eō locō in quō proprium est in eum in quō aut proprium deest aut trālātum propriō melius est. Id facimus aut quia necesse est aut quia significantius est aut ut dīxī quia decentius. Vbī nihil hōrum praestābit quod trānsferētur inproprium erit. Necessitāte rūsticī gemmam in vītibus quid enim dīcerent aliud et sitīre segetēs et frūctūs labōrāre necessitāte nōs dūrum hominem aut asperum nōn enim proprium erat quod darēmus hīs adfectibus nōmen. Jam incēnsum īrā et īnflammātum cupiditāte et lāpsum errōre significandī grātia nihil enim hōrum suīs verbīs quam hīs arcessītīs magis proprium erit. Illa ad ōrnātum lūmen ōrātiōnis et generis clāritātem et contiōnum procellās et ēloquentiae fulmina ut Cicerō prō Milōne Clōdium fontem glōriae ējus vocat et aliō locō segetem ac māteriem. Quaedam etiam parum speciōsa dictū per hanc explicantur hoc faciunt nimiō nē luxū obtūnsior ūsus sit genitālī arvō et sulcōs oblīmet inertēs. In tōtum autem metaphora brevior est similitūdō eōque distat quod illa comparātur reī quam volumus exprimere haec prō ipsā rē dīcitur. Comparātiō est cum dīcō fēcisse quid hominem ut leōnem trālātiō cum dīcō dē homine leō est. Hūjus vīs omnis quadruplex maximē vidētur cum in rēbus animālibus aliud prō aliō pōnitur ut dē agitātōre gubernātor magna contorsit equum vī  aut ut Līvius Scīpiōnem ā Catōne adlātrārī solitum refert inanima prō aliīs generis ējusdem sūmuntur ut classīque inmittit habēnās aut prō rēbus animālibus inanima ferrōn an fātō moerus Argīvom occīdit aut contrā sedet īnscius altō accipiēns sonitum saxī dē vertice pāstor. Praecipueque ex hīs oritur mīra sublīmitās quae audācī et proximē perīculum trālātiōne tolluntur cum rēbus sēnsū cārentibus āctum quendam et animōs damus quālis est pontem indignātus Araxēs et illa Cicerōnis Quid enim tuus ille Tūberō dēstrictus in aciē Pharsālicā gladius agēbat Cūjus lātus ille mucrō petēbat Quī sēnsus erat armōrum tuōrum Duplicātur interim haec virtūs ut apud Vergilium ferrumque armāre venēnō nam et venēnō armāre et ferrum armāre trālātiō est. Secantur haec in plūrīs partīs ut ā ratiōnālī ad ratiōnāle et īdem dē inratiōnālibus et haec invicem quibus similis ratiō est et ā tōtō et ā partibus. Sed jam nōn puerīs praecipimus ut acceptō genere speciēs intellegere nōn possint. Vt modicus autem atque oportunus ējus ūsus inlūstrat ōrātiōnem ita frequēns et obscūrat et taediō complet continuus vērō in allēgorian et aenigmata exit. Sunt etiam  quaedam et humilēs trālātiōnēs ut id dē quō modo dīxī saxea est verrūca et sordidae. Nōn enim sī Cicerō rēctē sentīnam reī pūblicae dīxit foeditātem hominum significāns idcircō probem illud quoque veteris ōrātōris persecuistī reī pūblicae vomicās. Optimēque Cicerō dēmōnstrat cavendum nē sit dēfōrmis trālātiō quālis est nam ipsīs ējus ūtar exemplīs castrātam morte Āfricānī rem pūblicam et stercus cūriae Glauciam nē nimiō mājor aut quod saepius accidit minor nē dissimilis. Quōrum exempla nimium frequenter dēprēndet quī scierit haec vitia esse. Sed cōpia quoque modum ēgressa vitiōsa est praecipuē in eādem speciē. Sunt et dūrae id est ā longinquā similitūdine ductae ut capitis nivēs et Juppiter hībernās cānā nive cōnspuit Alpēs. In illō vērō plūrimum errōris quod ea quae poētīs quī et omnia ad voluptātem referunt et plūrima vertere etiam ipsa metrī necessitāte cōguntur permissa sunt convenīre quīdam etiam prōrsae putant. At ego in agendō nec pāstōrem populī auctōre Homērō dīxerim nec volucrēs per āera nāre licet hoc Vergilius in apibus ac Daedalō speciōsissimē sit ūsus. Metaphora enim aut vacantem locum occupāre dēbet aut sī in aliēnum venit plūs valēre eō quod expellit. Quod aliquandō paene jam magis dē synecdochē dīcam. Nam trālātiō permovendīs animīs plērumque et signandīs rēbus ac sub oculōs subiciendīs reperta est haec variāre sermōnem potest ut ex ūnō plūrīs intellegāmus parte tōtum  speciē genus praecēdentibus sequentia vel omnia haec contrā līberior poētīs quam ōrātōribus. Nam prōrsa ut mucrōnem prō gladiō et tēctum prō domō recipiet ita nōn puppem prō nāvī nec abietem prō tabellīs et rūrsus ut prō gladiō ferrum ita nōn prō equō quadrupedem. Maximē autem in ōrandō valēbit numerōrum illa lībertās. Nam et Līvius saepe sīc dīcit Rōmānus proeliō victor cum Rōmānōs vīcisse significat et contrā Cicerō ad Brūtum populō inquit imposuimus et ōrātōrēs vīsī sumus cum dē sē tantum loquerētur. Quod genus nōn ōrātiōnis modo ōrnātus sed etiam cotīdiānī sermōnis ūsus recipit. Quīdam synecdochēn vocant et cum id in contextū sermōnis quod tacētur accipimus verbum enim ex verbīs intellegī quod inter vitia ellīpsis vocātur Arcadēs ad portās ruere. Mihi hanc figūram esse magis placet illīc ergō reddētur. Aliud etiam intellegitur ex aliō aspice arātra jugō referunt suspēnsa juvencī unde appāret noctem adpropinquāre. Id nesciō an ōrātōrī conveniat nisi in argūmentandō cum reī signum est sed hoc ab ēlocūtiōnis ratiōne distat. Nec procul ab hōc genere discēdit METWNUMIA quae est nōminis prō nōmine positiō cūjus vīs est prō eō quod dīcitur causam propter quam dīcitur pōnere sed ut ait Cicerō hypallagēn rhētorēs dīcunt. Haec inventās ab inventōre et subjectās rēs ab optinentibus significat ut Cererem corruptam undīs  et receptūs terrā Neptūnus classēs aquilōnibus arcet. Quod fit retrōrsum dūrius. Refert autem in quantum hic tropōs ōrātōrem sequātur. Nam ut Vulcānum prō igne vulgō audīmus et variō Mārte pugnātum ērudītus est sermō et Venerem quam coitum dīxisse magis decet ita Līberum et Cererem prō vīnō et pāne licentius quam ut forī sevēritās ferat. Sīcut ex eō quod continet id quod continētur ūsus recipit bene mōrātās urbēs et pōculum ēpōtum et saeculum fēlīx at id quod contrā est rārō audeat nisi poēta jam proximus ārdet  Vcalegōn. Nisi forte hoc potius est ā possessōre quod possidētur ut hominem dēvorārī cūjus patrimōnium cōnsūmātur quō modo fīunt innumerābilēs speciēs. Hūjus enim sunt generis cum ab Hannibale caesā et apud tragicōs aegialeō apud Cannās sexāgintā mīlia dīcimus et carmina Vergilī Vergilium vēnisse commeātūs quī adferantur sacrilegium dēprehēnsum nōn sacrilegum armōrum scientiam habēre nōn artīs. Illud quoque et poētīs et ōrātōribus frequēns quō id quod efficit ex eō quod efficitur ostendimus. Nam et carminum auctōrēs pallida mors aequō pulsat pede pauperum tabernās et pallentēsque habitant morbī trīstisque senectūs et ōrātor praecipitem īram hilarem adulēscentiam sēgne ōtium dīcet. Est etiam huic tropō quaedam cum synecdochē vīcīniā nam cum dīcō vultūs hominis prō vultū dīcō plūrāliter quod  singulāre est sed nōn id agō ut ūnum ex multīs intellegātur nam id est manifēstum sed nōmen inmūtō et cum aurātā tēcta aurea pusillum ab eā discēdō quia nōn est pars aurātūrā. Quae singula persequī minūtiōris est cūrae etiam nōn ōrātōrem īnstruentibus. Antonomasia quae aliquid prō nōmine pōnit poētīs utrōque modo frequentissima et per epitheton quod dētractō eō cui adpōnitur valet prō nōmine Tȳdīdēs Pēlīdēs et ex iīs quae in quoque sunt praecipua dīvum pater atque hominum rēx. Et ex factīs quibus personā signātur thalamō quae fīxa relīquit impius. Ōrātōribus etiamsī rārus ējus reī nōnnūllus tamen ūsus est. Nam ut Tȳdīdēn et Pēlīdēn nōn dīxerint ita dīxerint impium et parricīdam ēversōrem quoque Carthāginis et Numantiae prō Scīpiōne et Rōmānae ēloquentiae prīncipem prō Cicerōne posuisse nōn dubitent. Ipse certē ūsus est hāc lībertāte nōn multa peccās inquit ille fortissimō virō sēnior magister neutrum enim nōmen est positum et utrumque intellegitur. Onomatopoeia quidem id est fictiō nōminis Graecīs inter maximās habitā virtūtēs nōbīs vix permittitur. Et sunt plūrima ita posita ab iīs quī sermōnem prīmī fēcērunt aptantēs adfectibus vōcem nam mūgītūs et sībilus et murmur inde vēnērunt. Deinde tamquam cōnsūmpta sint omnia nihil generāre audēmus ipsī cum multa cotīdiē ab  antīquīs ficta moriantur. Vix illa quae PEPOIHMĒNA vocant quae ex vōcibus in ūsum receptīs quōcumque modo dēclīnantur nōbīs permittimus quālia sunt ut sullāturit et prōscrīpturit atque laureātī postēs prō illō laurū corōnātī ex eādem fictiōne sunt sed hoc fēlīciter ēvaluit. Adoinoia etuīō eō ferimus in Graecīs Ovidius ocoelūdit uinoēō bonoēō. Dūrē etiam jungere arquitenentem et dīvidere septentriōnēs vidēmur. Eō magis necessāria catachrēsis quam rēctē dīcimus abūsiōnem quae nōn habentibus nōmen suum accommodat quod in proximō est sīc equum ogra putant aedificant et apud tragicōs Aegialeō parentat pater. Mīlle sunt haec acētābula quidquid habent et pyxidēs cūjuscumque māteriae sunt et parricīda mātris quoque aut frātris interfector. Discernendumque est ab hōc tōtum trālātiōnis istud genus quod abūsiō est ubi nōmen dēfuit trālātiō ubi aliud fuit. Nam poētae solent abūsīvē etiam in iīs rēbus quibus nōmina sua sunt vīcīnīs potius utī quod rārum in prōrsa est. Illa quoque quīdam catachrēsis volunt esse cum prō temeritāte virtūs aut prō luxuriā līberālitās dīcitur. Ā quibus  equidem dissentiō namque in hīs nōn verbum prō verbō pōnitur sed rēs prō rē. Neque enim quisquam putat et luxuriam et līberālitātem īdem significāre vērum id quod fit alius luxuriam esse dīcit alius līberālitātem quamvīs neutrī dubium sit haec esse dīversa. Superest ex hīs quae aliter significant metalempsis id est trānsūmptiō quae ex aliō tropō in alium velut viam praestat  et rārissimus et improbissimus Graecīs tamen frequentior quī Centaurum quī Chīrōn est HSSŌNA et īnsulās OCĒIĀS QOĀS dīcunt. Nōs quis ferat sī Verrem sūem aut Aelium Catum doctum nōminēmus Est enim haec in metalempsī nātūrā ut inter id quod trānsfertur et id quō trānsfertur sit medius quīdam gradus nihil ipse significāns sed praebēns trānsitum quem tropum magis adfectāmus ut habēre videāmur quam ūllō in locō dēsīderāmus. Nam id ējus frequentissimum exemplum est cānō cantō et cantō dīcō ita cānō dīcō interest medium illud cantō. Nec diūtius in eō morandum innīsī ūsus admodum videō nihil ut dīxī in cōmoedīs. Cētera jam nōn significandī grātia sed ad ōrnandam nōn augendam ōrātiōnem adsūmuntur. Ōrnat enim EPIQETON  quod rēctē dīcimus adpositum ā nōnnūllīs sequēns dīcitur. Eō poētae et frequentius et līberius ūtuntur. Namque illīs satis est convenīre id verbō cui adpōnitur itaque et dentēs albōs et ūmida vīna in hīs nōn reprehendēmus apud ōrātōrem nisi aliquid efficitur redundat tum autem efficitur sī sine illō id quod dīcitur minus est quālia sunt ō scelus abōminandum ō dēfōrmem libīdinem. Exōrnātur autem rēs tōta maximē trālātiōnibus cupiditās effrēnāta et īnsānae substrūctiōnēs. Et solet fierī aliīs adjūnctīs epitheton tropis ut apud Vergilium turpis egestās et trīstis senectūs. Vērumtamen tālis est ratiō hūjusce virtūtis ut sine adpositīs nūda sit et velut incōmpta ōrātiō onerētur tamen multīs. Nam fit longā et impeditā utī questiōnibus eam jungās similem agminī totidem lixās habentī quot mīlitēs cui et numerus est duplex nec duplum vīrium. Quamquam nōn singula modo sed etiam plūra verba adpōnī solent ut conjugiō Anchīsā Veneris dignātē superbō. Sed hoc quōcumque modo duo vērō ūnī adposita nē versum quidem decuerint. Sunt autem quibus nōn videātur hīc omnīnō tropōs quia nihil vertat nec est semper sed cum id quod est adpositum sī ā propriō dīvīserīs per sē significat et facit antonomasian. Nam sī dicās ille quī Numantiam et  Carthāginem ēvertit antonomasia est sī adjēcerīs Scīpiō adpositum nōn potest ergō esse jūnctum. Allēgoria quam inversiōnem interpretantur aut aliud verbīs aliud sēnsū ostendit aut etiam interim contrārium. Prius fit genus plērumque continuātīs trālātiōnibus ut Ō nāvīs referent in mare tē novī flūctūs ō quid agis Fortiter occupā portum tōtusque ille Horātī locus quō nāvem prō rē pūblicā flūctūs et tempestātēs prō bellīs cīvīlibus portum prō pāce atque concordiā dīcit. Tāle Lucrētī āvia Pieridum peragrō loca et Vergilī sed nōs inmēnsum spatiīs cōnfēcimus aequor et jam tempus equum fūmantia solvēre colla. Sine trālātiōne vērō in Būcolicīs certē equidem audieram quā sē subdūcere collēs incipiunt mollīque jugum dēmittere clīvō usque ad aquam et veteris jam frācta cacūmina fāgī omnia carminibus vestrum servāsse Menalcān. Hoc enim locō praeter nōmen cētera propriīs dēcīsa sunt verbīs vērum nōn pāstor Menalcās sed Vergilius est intellegendus. Habet ūsum tālis allēgoriae frequenter ōrātiō sed rārō tōtīus plērumque apertīs permixta est. Tōta apud Cicerōnem tālis est hoc mīror hoc queror quemquam hominem ita pessumdāre alterum velle ut etiam nāvem perforet in quā ipse nāviget. Illud commixtum frequentissimum equidem cēterās tempestātēs et procellās in illīs  dumtaxat flūctibus contiōnum semper Milōnī putāvī esse subeundās. Nisi adjēcisset dumtaxat contiōnum esset allēgoria nunc eam miscuit. Quō in genere et speciēs ex arcessītīs verbīs vēnit et intellēctūs ex propriīs. Illud vērō longē speciōsissimum genus ōrātiōnis in quō trium permixta est grātia similitūdinis allēgoriae trālātiōnis Quod fretum quem eurīpum tot mōtus tantās tam variās habēre crēditis agitātiōnēs commūtātiōnēs flūctūs quantās perturbātiōnēs et quantōs aestūs habet ratiō comitiōrum Diēs intermissus ūnus aut nox interposita saepe et perturbat omnia et tōtam opīniōnem parva nōnnumquam commūtat aura rūmōris. Nam id quoque in prīmīs est cūstōdiendum ut quō ex genere coeperis trālātiōnis hoc dēsinās. Multī autem cum initium tempestātem sūmpsērunt incendiō aut ruīnā fīniunt quae est incōnsequentia rērum foedissima. Cēterum allēgoria parvīs quoque ingeniīs et cotīdiānō sermōnī frequentissimē servit. Nam illa in agendīs causīs jam dētrīta pedem cōnferre et jugulum petere et sanguinem mittere inde sunt nec offendunt tamen est enim grāta in ēloquendō novitās et ēmūtātiō et magis inopīnāta dēlectant. Ideōque jam in hīs āmīsimus modum et grātiam reī nimiā captātiōne cōnsūmpsimus. Est in exemplīs allēgoria sī nōn praedicta ratiōne pōnantur. Nam ut Dionȳsium Corinthī esse quō Graecī omnēs ūtuntur ita plūrima similia dīcī possunt. Sed allēgoria quae est obscūrior aenigma dīcitur vitium meō quidem jūdiciō sī quidem dīcere dīlūcidē virtūs quō tamen et poētae ūtuntur dīc quibus in terrīs et eris mihi magnus Apollō trīs pateat caelī spatium nōn amplius ulnās  et ōrātōrēs nōnnumquam ut Caelius quadrantāriam Clytaemestram et in trīclīniō cōam in cubiculō nolam. Namque et nunc quidem solvuntur et tum erant nōtiōra cum dīcerentur aenigmata sunt tamen nōn et cētera sī quis interpretētur intellegās In eō vērō genere quō contrāriā ostenduntur īrōnīā est inlūsiōnem vocant quae aut prōnūntiātiōne intellegitur aut persōna aut reī nātūrā nam sī quā eārum verbīs dissentit appāret dīversam esse ōrātiōnī voluntātem. Quamquam in plūrimīs id tropis accidit ut intersit quid dē quōquō dicātur quia quod dīcitur alibī vērum est. Et laudis autem simulātiōne dētrahere et vituperātiōnis laudāre concessum est quod C. Verrēs praetor urbānus homō sānctus et dīligēns subsortītiōnem ējus in cōdice nōn habēret. Et contrā ōrātōrēs vīsī sumus et populō imposuimus. Aliquandō cum inrīsū quōdam contrāria dīcuntur iīs quae intellegī volunt quāle est in Clōdium integritās tua tē pūrgāvit mihi crēde pudor ēripuit vīta ante ācta servāvit. Praeter haec ūsus est allēgoriae ut trīstia dicāmus meliōribus verbīs urbānitātis grātia aut quaedam contrāriīs significēmus  aliut textum sp exta cocta numerābimus. Haec sī quis ignōrat quibus Graecī nōminibus appellent SARKASMON ASTEISMŌN ANTIFRASIN PAROIMIAN dīcī sciat. Sunt etiam quī haec nōn speciēs allēgoriae sed ipsa tropōs dīcant ācrī quidem ratiōne  quod illa obscūrior sit in hīs omnibus apertē appāreat quid velimus. Cui accēdit hoc quoque quod genus cum dīvidātur in speciēs nihil habet proprium ut arbor pīnūs et olea et cupressus et ipsīus per sē nūlla proprietās allēgoriā vērō habet aliquid proprium. Quod quō modō fierī potest nisi ipsa speciēs est Sed ūtentium nihil refert. Adicitur hīs mycterismōs dissimulātus quidem sed nōn latēns dērīsus. Plūribus autem verbīs cum id quod ūnō aut pauciōribus certē dīcī potest explicātur periphrasīn vocant circumitum quendam ēloquendī quī nōnnumquam necessitātem habet quotiēns dictū dēfōrmia operit ut Sallustius ad requīsīta nātūrae interim ōrnātum petit solum quī est apud poētās frequentissimus tempus erat quō prīma quiēs mortālibus aegrīs incipit et dōnō dīvum grātissima serpit et apud ōrātōrēs nōn rārus semper tamen adstrictior. Quidquid enim significārī brevius potest et cum ōrnātū lātius ostenditur periphrasis est cui nōmen Latīnē datum est nōn sānē aptum ōrātiōnis virtūtī circumlocūtiō. Vērum hoc ut cum decōrem habet periphrasis ita cum in vitium incīdit perissologia dīcitur obstat enim quidquid nōn adjuvat. Hyperbaton quoque id est verbī trānsgressiōnem quoniam frequenter ratiō compositiōnis et decor poscit nōn inmeritō inter virtūtēs habēmus. Sit enim frequentissimē aspera et dūra et dissolūta et hiāns ōrātiō sī ad necessitātem ōrdinis suī verba redigantur et ut quodque oritur ita proximīs etiam sī vincīrī nōn potest alligētur. Differenda igitur quaedam et praesūmenda atque ut in strūctūrīs lapidum inpolītōrum locō quō convenit quodque pōnendum. Nōn  enim recīdēre ea nec polīre possumus quō coagmentāta sē magis jungant sed ūtendum iīs quālia sunt ēligendaeque sēdēs. Nec aliud potest sermōnem facere numerōsum quam oportūna ōrdinis permūtātiō neque aliō cērīs Platōnis inventa sunt quattuor illa verba quibus in illō pulcherrimō operum in Pīraeum sē dēscendisse significat plūrimīs modīs scrīpta quam ut quō ōrdine quodque maximē faceret experīrētur. Vērum id cum in duōbus verbīs fit anastrophē dīcitur reversiō quaedam quālia sunt vulgō mēcum sēcum apud ōrātōrēs et historicōs quibus dē rēbus. At cum decōris grātia trāicitur longius verbum propriē hyperbatī tenet nōmen animadvertī jūdicēs omnem accūsātōris ōrātiōnem in duās dīvīsam esse partīs. Nam in duās partīs dīvīsam esse rēctum erat sed dūrum et incōmptum. Poētae quidem etiam verbōrum dīvīsiōne faciunt trānsgressiōnem Hyperboreō septem subjecta triōnī quod ōrātiō nēquāquam recipiet. At id quidem propriē dīcī tropōs possit quia compōnendus est ē duōbus intellēctūs aliōquī ubi nihil ex significātiōne mūtātum est et strūctūra sōla variātur figūra potius verbōrum dīcī potest sīcut multī exīstimārunt. Longīs autem hyperbatīs et cōnfūsīs quae vitia accidunt suō locō dīximus. Hyperbolēn audāciōris ōrnātūs summō locō posuī. Est haec decēns vērī superjectiō virtūs ējus ex dīversō pār augendī atque minuendī. Fit plūribus modīs aut enim plūs  factō dīcimus vomēns frustīs esculentīs gremium suum et tōtum tribūnal implēvit et geminīque minantur  in caelum scopulī aut rēs per similitūdinem attollimus crēdās innāre revulsās  Cȳcladas aut per comparātiōnem ut fulminis ōcior ālīs aut signīs quasi quibusdam illa vel intāctae segetis per summā volāret grāmina nec tenerās cursū laesisset aristās vel trālātiōne ut ipsum illud volāret. Crēscit interim hyperbolē alia īnsuper addita ut Cicerō in Antōnium dīcit Quae Charybdis tam vorāx Charybdīn dīcō Quae sī fuit fuit animal ūnum Ōceanus medius fīdius vix vidētur tot rēs tam dissipātās tam distantibus in locīs positās tam cito absorbēre potuisse. Exquīsītam vērō figūram hūjus reī dēprēndisse apud prīncipem lyricōrum Pindarum videor in librō quem īnscrīpsit Hymnus. Is namque Herculis impetum adversus Meropās quī in īnsulā Cōō dīcuntur habitāsse nōn ignī nec ventīs nec marī sed fulminī dīcit similem fuisse ut illa minōrā hoc pār esset. Quod imitātus Cicerō illa composuit in Verrem Versābātur in Siciliā longō intervāllō alter nōn Dionȳsius ille nec Phalaris tulit enim illa quondam īnsula multōs et crūdēlīs tyrannōs sed quoddam novum mōnstrum ex vetere illa inmānitāte quae in īsdem versāta  locīs dīcitur. Nōn enim Charybdīn tam īnfēstam neque Scyllam nāvibus quam istum in eōdem fretō fuisse arbitror. Nec pauciōra sunt genera minuendī vix ossibus haerent. Et quod Cicerō est in quōdam joculārī libellō fundum Vettō vocat quem possit mittere funda nī tamen exciderit quā cava funda patet. Sed hūjus quoque reī servētur mēnsūrā quaedam. Quamvīs enim est omnis hyperbolē ultrā fidem nōn tamen esse dēbet ultrā modum nec alia via magis in cacozēlian ītur. Piget referre plūrima hinc orta vitia cum praesertim minimē sint ignōta et obscūra. Monēre satis est mentīrī hyperbolēn nec ita ut mendāciō fallere velit. Quō magis intuendum est quō usque deceat extollere quod nōbīs nōn crēditur. Pervenit haec rēs frequentissimē ad rīsum quī sī captātus est urbānitātis sīn aliter stultitiae nōmen adsequitur. Est autem in ūsū vulgō quoque et inter inērudītōs et apud rūsticōs vidēlicet quia nātūrā est omnibus augendī rēs vel minuendī cupiditās īnsita nec quisquam vērō contentus est sed ignōscitur quia nōn adfirmāmus. Tum est hyperbolē virtūs cum rēs ipsa dē quā loquendum est nātūrālem modum excessit concēditur enim amplius dīcere quia dīcī quantum est nōn potest meliusque ultrā quam citrā stat ōrātiō. Sed dē hōc satis quia eundem locum plēnius in eō librō quō causās corruptae ēloquentiae reddēbāmus tractāvimus.  LIBER NONVS Cum sit proximō librō dē tropīs dictum sequitur pertinēns ad figūrās quae schēmata Graecē vocantur locus ipsa reī nātūrā conjūnctus superiōrī. Nam plērīque hās tropōs esse exīstimāvērunt quia sīve ex hōc dūxerint nōmen quod sint fōrmātī quōdam modo sīve ex eō quod vertant ōrātiōnem unde et mōtūs dīcuntur fatendum erit esse utrumque eōrum etiam in figūrīs. Vsus quoque est idem nam et vim rēbus adiciunt et grātiam praestant. Nec dēsunt quī tropis figūrārum nōmen impōnant quōrum est C. Artōrius Proculus. Quīn adeō similitūdō manifēsta est ut ea discernere nōn sit in prōmptū. Nam quō modo quaedam in hīs speciēs plānē distant manente tamen generāliter illā societāte quod utrāque rēs ā dērēcta et simplicī ratiōne cum aliquā dīcendī virtūte dēflectitur ita quaedam perquam tenuī līmite dīviduntur ut cum īrōnīā tam inter figūrās sententiae quam inter tropōs reperiātur PERIFRASIN autem et UPERBATON et ONOMATOPOIIAN clārī quoque auctōrēs figūrās verbōrum potius quam tropōs dīxerint. Quō magis signanda est utriusque reī differentia. Est igitur tropōs sermō ā nātūrālī et prīncipālī significātiōne trālātus ad aliam ōrnandae ōrātiōnis grātiā vel ut plērīque grammaticī fīniunt dictiō ab eō locō in quō propriā est  trālāta in eum in quō propriā nōn est figūrā sīcut nōmine ipsō patet cōnfōrmātiō quaedam ōrātiōnis remōtā ā commūnī et prīmum sē offerente ratiōne. Quārē in tropīs pōnuntur verba alia prō aliīs ut in METAFŌRĀ METWNUMĪĀ ANTONOMASIĀ METALHMYĒĪ SUNEKDOXH KATAXRHSĒĪ ALLHGORIA plērumque UPERBOLH namque et rēbus fit et verbīs. ONOMATOPOIIA fictiō est nōminis ergō hoc quoque prō aliīs pōnitur quibus ūsūrī fuimus sī illud nōn fingerēmus. PERIFRASĪS etiam sī frequenter et id ipsum in cūjus locum adsūmitur nōmen complectī sōlet ūtitur tamen plūribus prō ūnō. EPIQETON quoniam plērumque habet antonomasiae partem conjūnctiōne ējus fit tropōs. In hyperbatō commūtātiō est ōrdinis ideōque multī tropis hoc genus eximunt trānsfert tamen verbum aut partem ējus ā suō locō in aliēnum. Hōrum nihil in figūrās cadit nam et propriīs verbīs et ōrdine conlocātīs figūrā fierī potest. Quō modō autem īrōnīā aliā sit tropī aliā schemātōs suō locō reddam nōmen enim fateor esse commūne. Haec sciō quam multiplicem habeant quamque scrūpulōsam disputātiōnem sed ea nōn pertinet ad praesēns meum prōpositum. Nihil enim refert quō modo appellētur utrumlibet eōrum sī quid ōrātiōnī prōsit appāret nec mūtātur vocābulīs vīs rērum. Et sīcut hominēs sī aliud accēpērunt quam quod habuerant nōmen īdem sunt tamen ita haec dē quibus loquimur sīve tropī sīve figūrae dicentur īdem efficient. Nōn enim nōminibus prōsunt sed effectibus ut statum conjectūrālem an īnfitiālem an factī an dē substantiā nōminēmus nihil interest dum īdem quaerī sciāmus. Optimum ergō in hīs sequī maximē receptā et rem ipsam quōcumque appellābitur modo intellegī. Illud tamen notandum  coīre frequenter in eāsdem sententiās et tropōn et figūram tam enim trālātīs verbīs quam propriīs figūrātur ōrātiō. Est autem nōn mediocris inter auctōrēs dissēnsiō et quae vīs nōminis ējus et quot genera et quae quam multaeque sint speciēs. Quārē prīmum intuendum est quid accipere dēbeāmus figūram. Nam duōbus modīs dīcitur ūnō quāliscumque fōrma sententiae sīcut in corporibus quibus quōquō modo sunt compositā utique habitus est aliquis alterō quō propriē schēmā dīcitur in sēnsū vel sermōne aliquā ā vulgārī et simplicī speciē cum ratiōne mūtātiō sīcut nōs sedēmus incumbimus respicimus. Itaque cum in eōsdem cāsūs aut tempora aut numerōs aut etiam pedēs continuō quis aut certē nimium frequenter incurrit praecipere solēmus variandās figūrās esse vītandae similitūdinis grātia in quō ita loquimur tamquam omnis sermō habeat figūram. Itemque eadem figūra dīcitur cursitāre quā lēctitāre id est eādem ratiōne dēclīnārī. Quārē illō intellēctū priōre et commūnī nihil nōn figūrātum est. Quō sī contentī sumus nōn inmeritō Apollodōrus sī trādentī Caeciliō crēdimus incomprensibīliā partīs hūjus praecepta exīstimāvit. Sed sī habitus quīdam et quasi gestūs sīc appellandī sunt id dēmum hōc locō accipī schēma oportēbit quod sit ā simplicī atque in prōmptū positō dīcendī modo poēticē vel ōrātōriē mūtātum. Sīc enim vērum erit aliam esse ōrātiōnem ASXHMATISTON id est cārentem figūrīs quod vītium nōn inter minimā est aliam ESXHMATISMENHN id est figūrātam. Vērum id ipsum angustē Zōilus termināvit quī id sōlum putāverit schēma quō aliud simulātur dīcī quam dīcitur quod sānē vulgō quoque sīc accipī sciō  unde et figūrātae contrōversiae quaedam dē quibus post paulō dicam vocantur. Ergō figūra sit artē aliquā novāta fōrma dīcendī. Genus ējus ūnum quīdam putāvērunt in hōc ipsō dīversās opīniōnēs secūtī. Nam hī quia verbōrum mūtātiō sēnsūs quoque verteret omnīs figūrās in verbīs esse dīxērunt illī quia verba rēbus accommodārentur omnīs in sēnsibus. Quārum utraque manifēsta cavillātiō est. Nam et eādem dīcī solent aliter atque aliter manetque sēnsus ēlocūtiōne mūtātā et figūrā sententiae plūrēs habēre verbōrum figūrās potest. Illa est enim positā in concipiendā cōgitātiōne haec in ēnūntianda sed frequentissimē coeunt ut in hōc jam jam Dolābella neque mē tuī neque tuōrum līberum nam ōrātiō ā jūdice āversa in sententiā jam jam et līberum in verbīs sunt schēmata. Inter plūrimōs enim quod sciam cōnsēnsum est duās ējus esse partēs DIANOĪĀS id est mentīs vel sēnsūs vel sententiārum nam hīs omnibus modīs dictum est et LECEWS id est verbōrum vel dictiōnis vel ēlocūtiōnis vel sermōnis vel ōrātiōnis nam et variātur et nihil refert. Cornēlius tamen Celsus adicit verbīs et sententiīs figūrās colōrum nimia profectō novitātis cupiditāte ductus. Nam quis ignōrāsse ērudītum aliōquī vīrum crēdat colōrēs et sententiās sēnsūs esse Quārē sīcut omnem ōrātiōnem ita figūrās quoque versārī necesse est in sēnsū et in verbīs. Vt vērō nātūra prius est concipere animō rēs quam ēnūntiāre ita dē iīs figūrīs ante est loquendum quae ad mentem pertinent quārum quidem ūtilitās cum magnā tum multiplex in nūllō nōn ōrātiōnis opere vel clārissimē lūcet. Nam  etsī minimē vidētur pertinēre ad probātiōnem quā figūrā quidque dīcātur facit tamen crēdibilia quae dīcimus et in animōs jūdicum quā nōn observātur inrēpit. Namque ut in armōrum certāmine adversōs ictus et rēctās ac simplicēs manūs cum vidēre tum etiam cavēre ac prōpulsāre facile est āversae tēctaeque minus sunt obseruābilēs et aliud ostendisse quam petās artīs est sīc ōrātiō quae āstū caret pondere modō et inpulsū proeliātur simulantī variantīque cōnātus in latera atque in terga incurrere datur et arma āvocāre et velut nūtū fallere. Jam vērō adfectus nihil magis dūcit. Nam sī frōns oculī manūs multum ad mōtum animōrum valent quantō plūs ōrātiōnis ipsīus vultus ad id quod efficere tendimus compositus Plūrimum tamen ad commendātiōnem facit sīve in conciliandīs agentīs mōribus sīve ad prōmerendum āctiōnī favōrem sīve ad levandum varietāte fastīdium sīve ad quaedam vel decentius indicanda vel tūtius. Sed antequam quae cuique reī figūra conveniat ostendō dīcendum est nēquāquam eās esse tam multās quam sint ā quibusdam cōnstitūtae neque enim mē movent nōmina illa quae fingere utique Graecīs prōmptissimum est. Ante omnia igitur illī quī totidem figūrās putant quot adfectus repudiandī nōn quia adfectus nōn sit quaedam quālitās mentis sed quia figūra quam nōn commūniter sed propriē nōmināmus nōn sit simplex reī cūjuscumque ēnūntiātiō. Quāpropter in dīcendō īrāscī dolēre miserērī timēre cōnfīdere contemnere nōn sunt figūrae nōn magis quam suādēre minārī rogāre excūsāre. Sed fallit parum dīligenter intuentēs quod inveniunt in omnibus iīs locīs figūrās et eārum exempla ex ōrātiōnibus excerpunt neque enim pars ūlla dīcendī est quae nōn recipere eās possit. Sed aliud est admittere figūram aliud figūram esse neque enim verēbor explicandae reī grātia  frequentiōrem ējusdem nōminis repetītiōnem. Quārē dabunt mihi aliquam in īrāscente dēprecante miserante figūram sciō sed nōn ideō īrāscī miserērī dēprecārī figūra erit. Cicerō quidem omnia ōrātiōnis lūmina in hunc locum congerit mediam quandam ut arbitror secūtus viam ut neque omnis sermō schēmā jūdicārētur neque ea sola quae habērent aliquam remōtam ab ūsū commūnī fictiōnem sed quae essent clārissima et ad movendum audītōrem valērent plūrimum quem duōbus ab eō librīs tractātum locum ad litteram subjēcī nē fraudārem legentēs jūdiciō maximī auctōris. In tertiō dē Ōrātōre ita scrīptum est In perpetuā autem ōrātiōne cum et conjūnctiōnis levitātem et numerōrum quam dīxī ratiōnem tenuerīmus tum est quasi lūminibus distinguenda et frequentanda omnis ōrātiō sententiārum atque verbōrum. Nam et commorātiō ūna in rē permultum movet et inlūstris explānātiō rērumque quasi gerantur sub aspectum paene subjectiō quae in expōnendā rē plūrimum valet ad inlūstrandum id quod expōnitur et ad amplificandum ut iīs quī audient illud quod augēbimus quantum efficere ōrātiō poterit tantum esse videātur et huic contrāria saepe percursiō est et plūs ad intellegendum quam dīxerīs significātiō et distīnctē concīsa brevitās et extenuātiō et huic adjūncta inlūsiō ā praeceptīs Caesaris nōn abhorrēns et ab rē dīgressiō in quā cum fuerit dēlectātiō tum reditus ad rem aptus et concinēns esse dēbēbit prōpositiōque quid sīs dictūrus et ab eō quod est dictum sējūnctiō et reditus ad prōpositum et iterātiō et ratiōnis apta conclūsiō tum augendī minuendīve causa vēritātis supralātiō atque  trājectiō et rogātiō atque huic fīnitima quasi percontātiō expositiōque sententiae suae tum illa quae maximē quasi inrēpit in hominum mentēs alia dīcentīs ac significantīs dissimulātiō quae est perjūcunda cum in ōrātiōnis nōn contentiōne sed sermōne tractātur deinde dubitātiō tum distribūtiō tum corrēctiō vel ante vel post quam dīxerīs vel cum aliquid ā tē ipsō reiciās. Praemūnītiō etiam est ad id quod adgrediāre et trājectiō in alium commūnicātiō quae est quasi cum iīs ipsīs apud quōs dicās dēlīberātiō mōrum ac vītae imitātiō vel in persōnīs vel sine illīs magnum quoddam ōrnāmentum ōrātiōnis et aptum ad animōs conciliandōs vel maximē saepe autem etiam ad commovendōs persōnārum ficta inductiō vel gravissimum lūmen augendī dēscrīptiō errōris inductiō ad hilaritātem inpulsiō anteoccupātiō tum duo illa quae maximē movent similitūdō et exemplum dīgestiō interpellātiō contentiō reticentia commendātiō vōx quaedam lībera atque etiam effrēnātior augendī causa īrācundiā objūrgātiō prōmissiō dēprecātiō obsecrātiō dēclīnātiō brevis ā prōpositō nōn ut superior illa dīgressiō pūrgātiō conciliātiō laesiō optātiō atque execrātiō. Hīs ferē lūminibus inlūstrant ōrātiōnem sententiae. Ōrātiōnis autem ipsīus tamquam armōrum est vel ad ūsum comminātiō et quasi petītiō vel ad venustātem ipsa tractātiō. Nam et geminātiō verbōrum habet interdum vim lepōrem aliās et paulum inmūtātum verbum atque dēflexum et ējusdem verbī crēbra tum ā prīmō repetītiō tum in extrēmum conversiō et in eadem verba impetus et concursiō et adjūnctiō et prōgressiō et ējusdem verbī crēbrius positī quaedam  distīnctiō et revocātiō verbī et illa quae similiter dēsinunt aut quae cadunt similiter aut quae paribus pariā referuntur aut quae sunt inter sē similia. Est etiam gradātiō quaedam et conversiō et verbōrum concinna trānsgressiō et contrārium et dissolūtum et dēclīnātiō et reprehēnsiō et exclāmātiō et inminūtiō et quod in multīs cāsibus pōnitur et quod dē singulīs rēbus prōpositīs ductum refertur ad singula et ad prōpositum subjecta ratiō et item in distribūtīs supposita ratiō et permissiō et rūrsus alia dubitātiō et inprōvīsum quiddam et dīnumerātiō et alia corrēctiō et dissipātiō et continuātum et interruptum et imāgō et sibi ipsī respōnsiō et inmūtātiō et dījūnctiō et ōrdō et relātiō et dīgressiō et circumscrīptiō. Haec enim sunt ferē atque hōrum similia vel plūra etiam esse possunt quae sententiīs ōrātiōnem verbōrumque cōnfōrmātiōnibus inlūminent. Eadem sunt in Ōrātōre plūrima nōn omnia tamen et paulō magis distīncta quia post ōrātiōnis et sententiārum figūrās tertium quendam subjēcit locum ad aliās ut ipse ait quasi virtūtēs dīcendī pertinentem Et reliqua ex conlocātiōne verbōrum quae sūmuntur quasi lūmina magnum adferunt ōrnātum ōrātiōnī. Sunt enim similia illīs quae in amplō ōrnātū scaenae aut forī appellantur īnsignia nōn quia sōla ōrnent sed quod excellant. Eadem ratiō est hōrum quae sunt ōrātiōnis lūmina et quōdam modo īnsignia cum aut duplicantur iteranturque verba aut breviter commūtāta pōnuntur aut ab eōdem verbō dūcitur saepius ōrātiō aut in idem conicitur aut utrumque aut adjungitur īdem iterātum  aut īdem ad extrēmum refertur aut continenter ūnum verbum nōn eadem sententia pōnitur aut cum similiter vel cadunt verba vel dēsinunt aut multīs modīs contrāriīs relāta contrāria aut cum gradātim sūrsum versum redītur aut cum dēmptīs conjūnctiōnibus dissolūtē plūra dīcuntur aut cum aliquid praetereuntēs cūr id faciāmus ostendimus aut cum corrigimus nōsmet ipsōs quasi reprehendentēs aut sī est aliquā exclāmātiō vel admīrātiōnis vel questiōnis aut cum ējusdem nōminis cāsūs saepius commūtantur. Sententiārum ōrnāmenta mājōra sunt quibus quia frequentissimē Dēmosthenēs ūtātur sunt quī putent idcircō ējus ēloquentiam maximē esse laudābilem. Et vērō nūllus ferē ab eō locus sine quādam cōnfōrmātiōne sententiae dīcitur nec quicquam est aliud dīcere nisi omnēs aut certē plērāsque aliquā speciē inlūmināre sententiās. Quās cum tū optumē Brūte teneās quid attinet nōminibus utī aut exemplīs Tantum modo notētur locus. Sīc igitur dīcet ille quem expetimus ut verset saepe multīs modīs eadem et in ūnā rē haereat in eademque commorētur sententia saepe etiam ut extenuet aliquid saepe ut inrīdeat ut dēclīnet ā prōpositō dēflectatque sententiam ut prōpōnat quid dictūrus sit ut cum trānsēgerit jam aliquid dēfīniat ut sē ipse revocet ut quod dīxerit iteret ut argūmentum ratiōne conclūdat ut interrogandō urgeat ut rūrsus quasi ad interrogāta sibi ipse respondeat ut contrā ac dīcat accipī et sentīrī velit ut addubitet quid potius aut quō modo dīcat ut dīvidat in partīs ut aliquid relinquat et neglegat ut ante praemūniat ut in eō ipsō in quō reprehendātur culpam in adversārium cōnferat ut saepe cum iīs quī audiunt nōnnumquam etiam cum adversāriō quasi dēlīberet ut hominum mōrēs sermōnēsque  dēscrībat ut mūta quaedam loquentia indūcat ut ab eō quod agitur āvertat animōs ut saepe in hilaritātem rīsumve convertat ut ante occupet quod videat oppōnī ut comparet similitūdinēs ut ūtātur exemplīs ut aliud aliī tribuēns dispertiat ut interpellātōrem coerceat ut aliquid reticēre sē dīcat ut dēnūntiet quid caveant ut līberius quid audeat ut īrāscātur etiam ut objūrget aliquandō ut dēprecētur ut supplicet ut medeātur ut ā prōpositō dēclīnet aliquantum ut optet ut execrētur ut fīat iīs apud quōs dicet familiāris. Atque aliās etiam dīcendī quasi virtūtēs sequētur brevitātem sī rēs petet saepe etiam rem dīcendō subiciet oculīs saepe suprā feret quam fierī possit significātiō saepe erit mājor quam ōrātiō saepe hilaritās saepe vītae nātūrārumque imitātiō. Hoc in genere nam quasi silvam vidēs omnis ēlūceat oportet ēloquentiae magnitūdō. Ergō cui lātius complectī cōnfōrmātiōnēs verbōrum ac sententiārum placuerit habet quod sequātur nec adfirmāre ausim quicquam esse melius sed haec ad prōpositī meī ratiōnem lēgat nam mihi dē iīs sententiārum figūrīs dīcere in animō est quae ab illō simplicī modo indicandī recēdunt quod īdem multīs doctissimīs vīrīs videō placuisse. Omnia tamen illa etiam quae sunt alterīus modī lūmina adeō sunt virtūtēs ōrātiōnis ut sine iīs nūlla intellegī vērē possit ōrātiō. Nam quō modo jūdex docērī potest sī dēsit inlūstris explānātiō prōpositiō prōmissiō fīnītiō sējūnctiō expositiō sententiae suae ratiōnis apta conclūsiō praemūnītiō similitūdō exemplum dīgestiō distribūtiō interpellātiō interpellantis coercitiō contentiō pūrgātiō laesiō Quid vērō agit omnīnō ēloquentiā dētractīs amplificandī minuendīque ratiōnibus Quārum prior dēsīderat illam plūs quam dīxerīs  significātiōnem id est EMFASIN et supralātiōnem vēritātis et trājectiōnem haec altera extenuātiōnem et dēprecātiōnem. Quī adfectūs erunt vel concitātī dētractā vōce līberā et effrēnātiōre īrācundiā objūrgātiōne optātiōne execrātiōne vel illī mītiōrēs nisi adjuvantur commendātiōne conciliātiōne ad hilaritātem inpulsiōne Quae dēlectātiō aut quod mediocriter saltem doctī hominis indicium nisi aliā repetītiōne aliā commorātiōne īnfīgere dīgredī ā rē et redīre ad prōpositum suum scierit removēre ā sē in alium trāicere quae relinquenda quae contemnenda sint jūdicāre Mōtus est in hīs ōrātiōnis atque āctūs quibus dētractīs jacet et velut agitante corpus spīritū caret. Quae cum adesse dēbent tum dispōnenda atque varianda sunt ut audītōrem quod in fidibus fierī vidēmus omnī sonō mulceant. Vērum ea plērumque rēcta sunt nec sē fingunt sed cōnfitentur. Admittunt autem ut dīxī figūrās quod vel ex proximā docērī potest. Quid enim tam commūne quam interrogāre vel percontārī Nam utrōque ūtimur indifferenter quamquam alterum nōscendī alterum arguendī grātia vidētur adhibērī. At ea rēs utrōcumque dīcitur modo etiam multiplex habet schēmā incipiāmus enim ab iīs quibus ācrior ac vehementior fit probātiō quod prīmō locō posuimus. Simplex est sīc rogāre sed vōs quī tandem quibus aut vēnistis ab ōrīs figūrātum autem quotiēns nōn scīscitandī grātia adsūmitur  sed īnstandī quid enim tuus ille Tūberō dēstrictus in aciē Pharsālicā gladius agēbat et quō usque tandem abūtere Catilīna patientiā nostrā et patēre tua cōnsilia nōn sentīs et tōtus dēnique hīc locus. Quantō enim magis ārdet quam sī dīcerētur diū abūteris patientia nostra et patent tua cōnsilia. Interrogāmus etiam quod negārī nōn possit dīxitne tandem causam C. Fidiculānius Falculā aut ubi respondendī difficilis est ratiō ut vulgō utī solēmus quō modo quī fierī potest aut invidiae grātia ut Mēdēa apud Senecam quās petī terrās jubēs aut miserātiōnis ut Sinōn apud Vergilium heu quae mē tellūs inquit quae mē aequora possunt accipere aut īnstandī et auferendae dissimulātiōnis ut Asinius Audīsne Furiōsum inquam nōn inofficiōsum testāmentum reprēndimus. Tōtum hoc plēnum est varietātis nam et indignātiōnī convenit et quisquam nūmen Jūnōnis adōret et admīrātiōnī quid nōn mortālia pectora cōgis aurī sacra famēs Est interim ācrius imperandī genus nōn arma expedient tōtaque ex urbe sequentur Et ipsī nōsmet rogāmus quāle est illud Terentiānum quid igitur faciam Est aliquā etiam in respondendō figūrā cum aliud interrogantī ad aliud quia sīc ūtilius sit occurritur tum augendī crīminis grātia ut testis in reum rogātus an ab  reō fustibus vāpulāsset innocēns inquit tum dēclīnandī quod est frequentissimum quaerō an occīderīs hominem respondētur latrōnem an fundum occupāverīs respondētur mēum ut cōnfessiōnem praecēdat dēfēnsiō ut apud Vergilium in Būcolicīs dīcentī nōn ego tē vīdī Dāmōnis pessimē caprum excipere īnsidiīs occurritur an mihi cantandō vīctus nōn redderet ille Cui est cōnfīnis dissimulātiō nōn alibī quam in rīsū posita ideōque tractāta suō locō nam sēriō sī fīat prō cōnfessiōne est. Cēterum et interrogandī sē ipsum et respondendī sibi solent esse nōn ingrātae vicēs ut Cicerō prō Ligāriō Apud quem igitur hoc dīcō Apud eum quī cum hōc scīret tamen mē antequam vīdit reī pūblicae reddidit. Aliter prō Caeliō ficta interrogātiōne dīcet aliquis haec igitur est tua disciplīna sīc tū īnstituis adulēscentīs et tōtus locus. Deinde ego sī quī jūdicēs hōc rōbore animī atque hāc indole virtūtis ac continentiae fuit et cētera. Cui dīversum est cum alium rogāverīs nōn expectāre respōnsum sed statim subicere Domus tibi dēerat At habēbās. Pecūnia superābat At egēbās. Quod schēma quīdam per suggestiōnem vocant. Fit et comparātiōne uter igitur facilius suae sententiae ratiōnem redderet et aliīs modīs tum brevius tum lātius tum dē ūnā rē tum dē plūribus. Mīrē vērō in causīs valet praesūmptiō quae PROLHMYIS dīcitur cum id quod obicī potest occupāmus. Id neque in  aliīs partibus rārum est et praecipuē prohoemīō convenit. Sed quamquam generis ūnīus dīversās speciēs habet. Est enim quaedam praemūnītiō quālis Cicerōnis contrā Q. Caecilium quod ad accūsandum dēscendat quī semper dēfenderit quaedam cōnfessiō ut prō Rabīriō Postumō quem suā quoque sententiā reprehendendum fatētur quod pecūniam rēgī crēdiderit quaedam praedictiō ut dīcam enim nōn augendī crīminis grātia quaedam ēmendātiō ut rogō ignōscātis mihi sī longius sum ēvectus frequentissima praeparātiō cum plūribus verbīs vel quārē factūrī quid sīmus vel quārē fēcerīmus dīcī sōlet. Verbōrum quoque vīs ac proprietās cōnfirmātur vel praesūmptiōne quamquam illa nōn poena sed prohibitiō sceleris fuit aut reprehēnsiōne cīvēs inquam sī hoc eōs nōmine appellārī fās est. Adfert aliquam fidem vēritātis et dubitātiō cum simulāmus quaerere nōs unde incipiendum ubi dēsinendum quid potissimum dīcendum an omnīnō dīcendum sit. Cūjus modī exemplīs plēna sunt omnia sed ūnum interim sufficit Equidem quod ad mē attinet quō mē vertam nesciō. Negem fuisse īnfāmiam illam jūdiciī corruptī et cētera. Hoc etiam in praeteritum valet nam et dubitāsse nōs fingimus. Ā quō schēmate nōn procul abest illa quae dīcitur commūnicātiō cum aut ipsōs adversāriōs cōnsulimus ut Domitius Āfer prō Cloatilla nescit trepida quid liceat fēminae  quid conjugem deceat forte vōs in illā sōlitūdine obviōs cāsūs miserae mulierī optulit tū frāter vōs paternī amīcī quod cōnsilium datīs aut cum jūdicibus quasi dēlīberāmus quod est frequentissimum quid suādētis et vōs interrogō et quid tandem fierī oportuit ut Catō cēdō sī vōs in eō locō essētis quid aliud fēcissētis et alibī commūnem rem agī putātōte ac vōs huic reī praepositōs esse. Sed nōn numquam commūnicantēs aliquid inexpectātum subjungimus quod et per sē schēma est ut in Verrem Cicerō quid deinde quid cēnsētis fūrtum fortasse aut praedam aliquam deinde cum diū suspendisset jūdicum animōs subjēcit quod multō esset improbius. Hoc Celsus sustentātiōnem vocat. Est autem duplex nam et contrā frequenter cum expectātiōnem gravissimōrum fēcimus ad aliquid quod sit leve aut nūllō modo crīminōsum dēscendimus. Sed quia nōn tantum per commūnicātiōnem fierī solet PARADOCON aliī nōminārunt id est inopīnātum. Illīs nōn accēdō quī schēmā esse exīstimant etiam sī quid nōbīs ipsīs dicāmus inexpectātum accidisse ut Polliō numquam fore crēdidī jūdicēs ut reō Scaurō nē quid in ējus jūdiciō grātia valēret precārer. Paene īdem fōns est illīus quam permissiōnem vocant quī commūnicātiōnis cum aliquā ipsīs jūdicibus relinquimus aestimanda aliquā nōnnumquam adversāriīs quoque ut Calvus Vatīniō perfricā frontem et dīc tē digniōrem quī praetor fierēs quam Catōnem. Quae vērō sunt augendīs adfectibus accommodātae figūrae cōnstant maximē simulātiōne. Namque et īrāscī nōs et gaudēre et timēre et admīrārī et dolēre et indignārī et  optāre quaeque sunt similia hīs fingimus. Vndē sunt illa līberātus sum respīrāvī et bene habet et quae āmentia est haec et ō tempora ō mōrēs et miserum mē cōnsūmptīs enim lacrimīs īnfīxus tamen pectorī haeret dolor et magnae nunc hīscite terrae. Quod exclāmātiōnem quīdam vocant pōnuntque inter figūrās ōrātiōnis. Haec quotiēns vēra sunt nōn sunt in eā fōrma dē quā nunc loquimur adsimulāta et arte compositā procul dubiō schēmata sunt exīstimanda. Quod īdem dictum sit dē ōrātiōne līberā quam Cornificius licentiam vocat Graecī PARRHSIAN. Quid enim minus figūrātum quam vēra lībertās Sed frequenter sub hāc faciē latet adūlātiō. Nam Cicerō cum dīcit prō Ligāriō susceptō bellō Caesar gestō jam etiam ex parte magnā nūllā vī coāctus cōnsiliō ac voluntāte meā ad ea arma profectus sum quae erant sūmpta contrā tē nōn sōlum ad ūtilitātem Ligārī respicit sed magis laudāre victōris clēmentiam nōn potest. In illā vērō sententia quid autem aliud ēgimus Tūberō nisi ut quod hic potest nōs possēmus admīrābiliter utriusque partīs facit bonam causam sed hoc eum dēmerētur cūjus māla fuerat. Illa adhūc audāciōra et mājōrum ut Cicerō exīstimat laterum fictiōnēs personārum quae PROSWPOPOIIAĪ dīcuntur mīrē namque cum variant ōrātiōnem tum excitant. Hīs et adversāriōrum cōgitātiōnēs velut sēcum loquentium prōtrahimus quī tamen ita dēmum ā fide nōn abhorrent sī ea locūtōs fīnxerīmus quae cōgitāsse eōs nōn sit absurdum et  nostrōs cum aliīs sermōnēs et aliōrum inter sē crēdibiliter intrōdūcimus et suādendō objūrgandō querendō laudandō miserandō persōnās idōneās damus. Quīn dēdūcere deōs in hōc genere dīcendī et īnferōs excitāre concessum est. Vrbēs etiam populīque vōcem accipiunt. Ac sunt quīdam quī hās dēmum PROSWPOPOIĪĀS dīcant in quibus et corpora et verba fingimus sermōnēs hominum adsimulātōs dīcere DIALOGŌUS mālunt quod Latīnōrum quīdam dīxērunt sermōcinātiōnem. Ego jam receptō mōre utrumque eōdem modo appellāvī nam certē sermō fingī nōn potest ut nōn persōnae sermō fingātur. Sed in iīs quae nātūra nōn permittit hoc modo mollior fit figūra etenim sī mēcum patriā meā quae mihi vīta mea multō est cārior sī cūncta Ītalia sī omnis rēs pūblica sīc loquātur Mārce Tullī quid agis Illud audācius genus quae tēcum Catilīna sīc agit et quōdam modo tacitā loquitur nūllum jam aliquot annīs facinus extitit nisi per tē. Commodē etiam aut nōbīs aliquās ante oculōs esse rērum personārum vōcum imāginēs fingimus aut eadem adversāriīs aut jūdicibus nōn accidere mīrāmur quālia sunt vidētur mihi et nōnne vidētur tibi Sed magna quaedam vīs ēloquentiae dēsīderātur. Falsa enim et incrēdibilia nātūra necesse est aut magis moveant quia suprā vēra sunt aut prō vānīs accipiantur quia vēra nōn sunt. Vt dicta autem quaedam ita scrīpta quoque fingī solent quod facit Asinius prō Liburniā māter mea quae mihi cum cārissima tum dulcissima fuit quaeque mihi vīxit bisque eōdem diē vītam dedit et reliqua deinde exhērēs estō. Haec cum per sē figūra est tum duplicātur quotiēns sīcut in hāc causā ad imitātiōnem alterīus scrīptūrae compōnitur. Nam contrā  recitābātur testāmentum P. Nouānius Galliō cui ego omnia meritissimō volō et dēbeō prō ējus animī in mē summā voluntāte et adjectīs deinceps aliīs hērēs estō incipit esse quōdam modo PARWDH quod nōmen ductum ā canticīs ad aliōrum similitūdinem modulātīs abūsīvē etiam in versificātiōnis ac sermōnum imitātiōne servātur. Sed fōrmās quoque fingimus saepe ut Fāmam Vergilius ut Voluptātem ac Virtūtem quem ad modum ā Xenophonte trāditur Prodicus ut Mortem ac Vītam quās contendentēs in saturā trādit Ennius. Est et incertā persōnā fictā ōrātiō hīc aliquis et dīcat aliquis. Est et jactus sine persōnā sermō hic Dolopum manus hīc saevus tendēbat Achillēs. Quod fit mixtūra figūrārum cum PROSWPOPOIĪĀ accēdit illa quae est ōrātiōnis per dētractiōnem dētractum est enim quis dīceret. Vertitur interim PROSWPOPOIIA in speciem nārrandī. Vndē apud historicōs reperiuntur oblīquae adlocūtiōnēs ut in Titī Līvī prīmō statim urbēs quoque ut cētera ex īnfimō nāscī deinde quās sua virtūs ac dī juvent magnās opēs sibi magnumque nōmen facere. Āversus quoque ā jūdice sermō quī dīcitur apostrophē mīrē movet sīve adversāriōs invādimus quid enim tuus ille Tūberō in aciē Pharsālicā sīve ad invocātiōnem aliquam convertimur vōs enim jam ego Albānī tumulī atque lūcī sīve ad invidiōsam inplōrātiōnem ō lēgēs Porciae  lēgēsque Semprōniae Sed illa quoque vocātur āversiō quae ā prōposita quaestiōne abdūcit audientem nōn ego cum Danaīs Trōjānam excindere gentem Aulide jūrāvī. Quod fit et multīs et variīs figūrīs cum aut aliud expectāsse nōs aut mājus aliquid timuisse simulāmus aut plūs vidērī posse ignōrantibus quāle est prohoemium prō Caeliō. Illa vērō ut ait Cicerō sub oculōs subjectiō tum fierī solet cum rēs nōn gesta indicātur sed ut sit gesta ostenditur nec ūniversa sed per partīs quem locum proximō librō subjēcimus ēvidentiae. Et Celsus hoc nōmen istī figūrae dēdit ab aliīs UPOTUPWSĪS dīcitur prōposita quaedam fōrma rērum ita expressa verbīs ut cernī potius videantur quam audīrī ipse īnflammātus scelere et furōre in forum vēnit ārdēbant oculī tōtō ex ōre crūdēlitās ēminēbat. Nec sōlum quae facta sint aut fīant sed etiam quae futūra sint aut futūra fuerint imāgināmur. Mīrē tractat hoc Cicerō prō Milōne quae factūrus fuerit Clōdius sī praetūram invāsisset. Sed haec quidem trālātiō temporum quae propriē METASTASĪS dīcitur in diatypōsī verēcundior apud priōrēs fuit praepōnēbant enim tālia crēdite vōs intuērī ut Cicerō haec quae nōn vīdistis oculīs animīs cernere potestis novī vērō et praecipuē dēclāmātōrēs audācius nec mehercule sine mōtū quōdam imāginantur ut Seneca in contrōversiā cūjus summā est quod pater fīlium et novercam indūcente alterō fīliō in  adulteriō dēprēnsōs occīdit dūc sequor accipe hanc senīlem manum et quōcumque vīs inprīmē. Et post paulō Aspice inquit quod diū nōn crēdidistī. Ego vērō nōn videō nox oborītur et crassa cālīgō. Habet haec figūra manifēstius aliquid nōn enim nārrārī rēs sed agī vidētur. Locōrum quoque dīlūcida et significāns dēscrīptiō eīdem virtūtī adsignātur ā quibusdam aliī TOPOGRAFIAN dīcunt. EIRWNEIAN invēnī quī dissimulātiōnem vocāret quō nōmine quia parum tōtīus hūjus figūrae vīrēs videntur ostendī nīmīrum sīcut in plērīsque erimus Graecā appellātiōne contentī. Igitur EIRWNĒIA quae est schēma ab illā quae est tropōs genere ipsō nihil admodum distat in utrōque enim contrārium eī quod dīcitur intellegendum est speciēs vērō prūdentius intuentī dīversās esse facile est dēprēndere prīmum quod tropōs apertior est et quamquam aliud dīcit ac sentit nōn aliud tamen simulat nam et omnia circā ferē rēcta sunt ut illud in Catilīnam ā quō repudiātus ad sodālem tuum virum optimum Metellum dēmigrāstī in duōbus dēmum verbīs est īrōnīa. Ergō etiam brevior est tropōs. At in figūrā tōtīus voluntātis fictiō est appārēns magis quam cōnfessa ut illīc verba sint verbīs dīversa hīc sēnsus sermōnis et locī et tōta interim causae cōnfōrmātiō cum etiam vītā ūniversā īrōnīam habēre videātur quālis est vīsa Sōcratis nam ideō dictus EIRWN agēns imperītum et admīrātōrem aliōrum tamquam sapientium ut quem ad modum ALLHGORIAN  facit continua METAFORA sīc hoc schēma faciat tropōs ille contextus. Quaedam vērō genera hūjus figūrae nūllam cum tropis habent societātem ut illa statim prīma quae dūcitur ā negandō quam nōnnūllī ANTIFRASIN vocant nōn agam tēcum jūre summō nōn dīcam quod forsitan optinērem et quid ego istīus dēcrēta quid rapīnās quid hērēditātium possessiōnēs datās quid ēreptās prōferam et mittō illam prīmam libīdinis injūriam et nē illa quidem testimōnia recitō quae dicta sunt dē sēstertiīs sēscentīs mīlibus et possum dīcere. Quibus generibus per tōtās interim quaestiōnēs dēcurrimus ut Cicerō hoc ego sī sīc agerem tamquam mihi crīmen esset dīluendum haec plūribus dīcerem. EIRWNEIA est et cum similēs imperantibus vel permittentibus sumus ī sequere Ītaliam ventīs et cum eā quae nōlumus vidērī in adversāriīs esse concēdimus eīs. Id ācrius fit cum eadem in nōbīs sunt et in adversāriō nōn sunt mēque timōris argue tū Drance quandō tot caedis acervōs Teucrōrum tua dextra dedit. Quod īdem contrā valet cum aut ea quae ā nōbīs absunt aut etiam quae in adversāriōs reccīdunt quasi fatēmur mē duce Dardanius Spartam expugnāvit adulter. Nec in persōnīs tantum sed et in rēbus versātur haec contrāria dīcendī quam quae intellegī vēlīs ratiō ut tōtum prō Q. Ligāriō prohoemium et illae ēlevātiōnēs vidēlicet ō dī  bonī scīlicet is superīs labor est et ille prō Oppiō locus ō amōrem mīrum ō benivolentiam singulārem Nōn procul autem absunt ab hāc simulātiōne rēs inter sē similēs cōnfessiō nihil nocitūra quālis est habēs igitur Tūberō quod est accūsātōrī maximē optandum cōnfitentem reum et concessiō cum aliquid etiam inicum vidēmur causae fīdūcia patī metum virgārum nauarchus nōbilis nōbilissimae cīvitātis pretiō redēmit hūmānum est et prō Cluentiō dē invidiā dominētur in contiōnibus jaceat in jūdiciīs tertia cōnsēnsiō ut prō eōdem jūdicium esse corruptum. Hāc ēvidentior figūra est cum alicui reī adsentīmur quae est futūra prō nōbīs vērum id accidere sine adversāriī vitiō nōn potest. Quaedam etiam velut laudāmus ut Cicerō in Verrem circā crīmen Apollōnī Drepanitānī gaudeō etiam sī quid ab eō abstulistī et abs tē nihil rēctius factum esse dīcō. Interim augēmus crīmina quae ex facilī aut dīluere possīmus aut negāre quod est frequentius quam ut exemplum dēsīderet. Interim hoc ipsō fidem dētrahimus illīs quod sint tam gravia ut prō Rōsciō Cicerō cum inmānitātem parricīdiī quamquam per sē manifēstam tamen etiam vī ōrātiōnis exaggerat. APOSIWPHSIS quam īdem Cicerō reticentiam Celsus obticentiam nōnnūllī interruptiōnem appellant et ipsa ostendit adfectus vel īrae ut quōs egosed mōtōs praestat compōnere flūctūs vel sollicitūdinis et quasi religiōnis An hūjus ille legis quam  Clōdius ā sē inventam glōriātur mentiōnem facere ausus esset vīvō Milōne nōn dīcam cōnsule Dē nostrum omniumnon audeō tōtum dīcere cui simile est in prohoemīō prō Ctēsiphonte Dēmosthenis vel aliō trānseundī grātiā Cominius autemtametsī ignōscite mihi jūdicēs. In quō est et illa sī tamen inter schēmata numerārī dēbet cum aliīs etiam pars causae videātur dīgressiō abit enim causa in laudēs Cn. Pompēī idque fierī etiam sine APOSIWPHSĒĪ potuit. Nam brevior illa ut ait Cicerō ā rē dīgressiō plūrimīs fit modīs. Sed haec exemplī grātiā sufficient tum C. Varēnus is quī ā familiā Anchāriānā occīsus esthoc quaesō jūdicēs dīligenter attendite et prō Milōne et aspexit mē illīs quidem oculīs quibus tum solēbat cum omnibus omnia minābātur. Est alia nōn quidem reticentia quae sit inperfectī sermōnis sed tamen praecīsa velut ante lēgitimum fīnem ōrātiō ut illud nimis urgeō commovērī vidētur adulēscēns et quid plūra ipsum adulēscentem dīcere audīstis. Imitātiō mōrum aliēnōrum quae HQOPOIIA vel ut aliī mālunt MIMHSĪS dīcitur jam inter lēniōrēs adfectūs numerārī potest est enim posita ferē in ēlūdendō. Sed versātur et in factīs et in dictīs in factīs quod est UPOTUPWSĒĪ vīcīnum in dictīs quāle est apud Terentium Aut ego nescībam quōrsum tū īrēs. Parvola hinc est abrepta ēdūxit māter prō suā. Soror dicta est cupiō abdūcere ut reddam suīs.  Sed nostrōrum quoque dictōrum factōrumque similis imitātiō est per relātiōnem nisi quod frequentius adsevērat quam ēlūdit dīcēbam habēre eōs āctōrem Q. Caecilium. Sunt et illa jūcunda et ad commendātiōnem cum varietāte tum etiam ipsā nātūrā plūrimum prōsunt quae simplicem quandam et nōn praeparātam ostendendō ōrātiōnem minus nōs suspectōs jūdicī faciunt. Hinc est quasi paenitentia dictī ut prō Caeliō sed quid ego ita gravem persōnam intrōdūxī et quibus ūtimur vulgō inprūdēns incīdī vel cum quaerere nōs quid dicāmus fingimus quid relicum est et num quid omīsī et cum ibīdem invenīre ut ait Cicerō ūnum etiam mihi relicum ējus modī crīmen est et aliud ex aliō succurrit mihiundē etiam venustī trānsitūs fīunt nōn quia trānsitus ipse sit schēma ut Cicerō nārrātō Pīsōnis exemplō quī ānulum sibi cūdī ab aurifīce in tribūnālī suō jusserat velut hoc in memoriam inductus adjēcit Hoc modo mē commonuit Pīsōnis ānulus quod tōtum efflūxerat. Quam multīs istum putātis hominibus honestīs dē digitīs ānulōs aureōs abstulisse et cum aliquā velut ignōrāmus Sed eārum rērum artificem quemquemnam Rēctē admonēs Polyclītum esse dīcēbant. Quod quidem nōn in hōc tantum valet quibusdam enim dum aliud agere vidēmur aliud efficimus sīcut hīc Cicerō cōnsequitur nē cum morbum in signīs atque tabulīs obiciat Verrī ipse quoque eārum rērum studiōsus esse crēdātur. Et Dēmosthenēs jūrandō per interfectōs in Marathōne et Salamīne id agit ut minōre invidiā clādis apud Chaerōnēam acceptae labōret. Faciunt illa quoque jūcundam ōrātiōnem aliquā mentiōne habitā differre et  dēpōnere apud memoriam jūdicis et reposcere quae dēposuerīs et iterāre quaedam schēmate aliquō nōn enim est ipsa per sē iterātiō schēmā et excipere aliquā et dare āctiōnī variōs velut vultūs. Gaudet enim rēs varietāte et sīcut oculī dīversārum aspectū rērum magis dētinentur ita semper animīs praestat in quod sē velut novum intendant. Est emphasis etiam inter figūrās cum ex aliquō dictō latēns aliquid ēruitur ut apud Vergilium nōn licuit thalamī expertem sine crīmine vītam dēgere mōre ferae quamquam enim dē mātrimōniō queritur Dīdō tamen hūc ērumpit ējus adfectūs ut sine thalamīs vītam nōn hominum pūtet sed ferārum. Aliud apud Ovidium genus apud quem Zmyrnā nūtrīcī amōrem patris sīc cōnfitētur ō dīxit felicem conjuge mātrem Huic vel cōnfīnis vel eadem est quā nunc ūtimur plūrimum. Jam enim ad id genus quod et frequentissimum est et expectārī maximē crēdō veniendum est in quō per quandam suspīciōnem quod nōn dīcimus accipī volumus nōn utique contrārium ut in EIRWNĒIĀ sed aliud latēns et audītōrī quasi inveniendum. Quod ut suprā ostendī jam ferē sōlum schēma ā nostrīs vocātur et unde contrōversiae figūrātae dīcuntur. Ējus triplex ūsus est ūnus sī dīcere palam parum tūtum est alter sī nōn decet tertius quī venustātis modo grātia adhibētur et ipsā novitāte ac varietāte magis quam sī relātiō sit rēcta dēlectat. Ex hīs quod est prīmum frequēns in scholīs est. Nam et pactiōnēs dēpōnentium imperium tyrannōrum et post  bellum cīvīle senātūs cōnsulta finguntur et capital est obicere ante ācta ut quod in forō nōn expedit illīc nec liceat sed schēmatum condiciō nōn eadem est quamlibet enim apertum quod modo et aliter intellegī possit in illōs tyrannōs bene dīxerīs quia perīculum tantum nōn etiam offēnsa vītātur quod sī ambiguitāte sententiae possit ēlūdī nēmō nōn illī fūrtō favet. Vēra negōtia numquam adhūc habuērunt hanc silentiī necessitātem sed aliam huic similem vērum multō ad agendum difficiliōrem cum persōnae potentēs obstant sine quārum reprensīōne tenērī causā nōn possit. Ideōque hoc parcius et circumspectius faciendum est quia nihil interest quō modo offendās et aperta figūra perdit hoc ipsum quod figūra est. Ideōque ā quibusdam tōta rēs repudiātur sīve intellegātur sīve nōn intellegātur. Sed licet modum adhibēre in prīmīs nē sint manifēstae. Nōn erunt autem sī nōn ex verbīs dubiīs et quasi duplicibus petentur quāle est in suspectā nurū dūxī uxōrem quae patrī placuit aut quod est multō ineptius compositiōnibus ambiguīs ut in illā contrōversiā in quā īnfāmis amōre fīliae virginis pater raptam eam interrogat ā quō vitiāta sit Quis tē inquit rapuit Tū pater nescīs Rēs ipsae perdūcant jūdicem ad suspīciōnem et āmōliāmur cētera ut hoc sōlum supersit in quō multum etiam adfectūs juvant et interrupta silentiō dictiō et cūnctātiōnēs. Sīc enim fīet ut jūdex quaerat illud nesciō quid ipse quod fortasse nōn crēderet sī audīret et eī quod ā sē inventum exīstimat crēdat. Sed nē sī optimae quidem sint esse dēbent frequentēs. Nam dēnsitāte ipsa figūrae aperiuntur nec offēnsae minus habent sed auctōritātis. Nec pudor vidētur quod nōn palam obiciās sed diffīdentiā. In summā sīc maximē jūdex crēdit figūrīs sī nōs putat nōlle dīcere. Equidem et in persōnās incīdī tālēs et in rem  quoque quod est magis rārum quae optinērī nisi hāc arte nōn posset. Ream tuēbar quae subjēcisse dīcēbātur marītī testāmentum et dīcēbantur chīrographum marītō expīrantī hērēdēs dedisse et vērum erat. Nam quia per lēgēs īnstituī uxor nōn poterat hērēs id fuerat āctum ut ad eam bona per hoc tacitum fideicommissum pervenīrent. Et caput quidem tuērī facile erat sī hoc dīcerēmus palam sed perībat hērēditās. Ita ergō fuit nōbīs agendum ut jūdicēs illud intellegerent factum dēlātōrēs nōn possent adprēndere ut dictum et contigit utrumque. Quod nōn īnseruissem veritus opīniōnem jactantiae nisi probāre voluissem in forō quoque esse hīs figūrīs locum. Quaedam etiam quae probāre nōn possīs figūrā potius spargenda sunt. Haeret enim nōnnumquam tēlum illud occultum et hoc ipsō quod nōn appāret eximī nōn potest at sī īdem dicās palam et dēfenditur et probandum est. Cum autem obstat nōbīs persōnae reverentiā quod secundum posuimus genus tantō cautius dīcendum est quantō validius bonōs inhibet pudor quam metus. Hic vērō tegere nōs jūdex quod sciāmus et verba vī quādam vēritātis ērumpentia crēdat coercēre. Nam quō minus aut ipsī in quōs dīcimus aut jūdicēs aut adsistentēs ōderint hanc maledīcendī lascīviam sī velle nōs crēdant Aut quid interest quō modo dīcātur cum et rēs et animus intellegitur Quid dīcendō dēnique prōficimus nisi ut palam sit facere nōs quod ipsī sciāmus nōn esse faciendum Atquī praecipuē prīma quibus praecipere coeperam tempora hōc vitiō labōrārunt dīcēbant  enim libenter tālēs contrōversiās. Quae difficultātis grātiā placent cum sint multō faciliōrēs. Nam rēctum genus adprobārī nisi maximīs vīribus nōn potest haec dēverticula et ānfrāctūs suffugia sunt īnfirmitātis ut quī cursū parum valent flexū eludantcum haec quae adfectātur ratiō sententiārum nōn procul ā ratiōne jocandī abhorreat. Adjuvat etiam quod audītor gaudet intellegere et favet ingeniō suō et aliō dīcente sē laudat. Itaque nōn solum sī persōna obstāret rēctae ōrātiōnī quō in genere saepius modo quam figūrīs opus est dēcurrēbant ad schēmata sed faciēbant illīs locum etiam ubi inūtilēs ac nefāriae essent ut sī pater quī īnfāmem in mātre fīlium sēcrētō occīdisset reus malae tractātiōnis jaculārētur in uxōrem oblīquīs sententiīs. Nam quid impūrius quam retinuisse tālem Quid porrō tam contrārium quam eum quī accūsētur quia summum nefās suspicātus dē uxōre videātur cōnfirmāre id ipsā dēfēnsiōne quod dīluendum est At sī jūdicum sūmerent animum scīrent quam ējus modī āctiōnem lātūrī nōn fuissent multōque etiam minus cum in parentīs abōminanda crīmina spargentur. Et quātenus hūc incīdimus paulō plūs scholīs dēmus nam et in hīs ēducātur ōrātor et in eō quō modo dēclāmētur positum est etiam quō modo agātur. Dīcendum ergō dē iīs quoque in quibus nōn asperās figūrās sed palam contrāriās causae plērīque fēcērunt Tyrannidis adfectātae damnātus torqueātur ut cōnsciōs indicet accūsātor ējus optet quod volet. Patrem quīdam damnāvit optat nē is torqueātur pater eī contrā dīcit. Nēmō sē tenuit agēns prō patre quīn figūrās in fīlium faceret tamquam illum cōnscium in tormentīs nōminātūrus. Quō quid stultius Nam cum hōc jūdicēs intellēxerint aut nōn torquēbitur cum ideō torquērī  velit aut tortō nōn crēdētur. At crēdibile est hoc eum velle. Fortasse dissimulet ergō ut efficiat. Sed nōbīs dēclāmātōribus dīcō quid prōderit hoc intellēxisse nisi dīxerīmus Ergō sī vērē agerētur similiter cōnsilium illud latēns prōdidissēmus Quid sī neque utique vērum est et habēre aliās hīc damnātus contrādīcendī causās potest vel quod lēgem cōnservandam putet vel quod nōlit accūsātōrī dēbēre beneficium vel quod ego maximē sequerer ut sē in tormentīs innocentem esse pertendat Quārē nē illud quidem semper succurret sīc dīcentibus patrōcinium hoc volvit quī contrōversiam fīnxit. Fortasse enim nōluit sed estō voluerit continuōne sī ille stultē cōgitāvit nōbīs quoque stultē dīcendum est At ego in causīs agendīs frequenter nōn putō intuendum quid lītigātor velit. Est et ille in hōc genere frequēns error ut pūtent aliud quōsdam dīcere aliud velle praecipuē cum in themate est aliquem ut sibi morī liceat postulāre ut in illā contrōversiā Quī aliquandō fortiter fēcerat et aliō bellō petierat ut mīlitia vacāret ē lēge quod quīnquāgēnārius esset adversante fīliō īre in aciem coāctus dēservit. Fīlius quī fortiter eōdem proeliō fēcerat incolumitātem ējus optat contrā dīcit pater. Nōn enim inquiunt morī vult sed invidiam fīliō facere. Equidem rīdeō quod ipsī sīc timent tamquam ipsī moriturī et in cōnsilium suōs metūs ferunt oblītī tot exemplōrum circā voluntāriam mortem causārum quoque quās habet factus ex virō fortī dēsertor. Sed dē ūnā contrōversiā loquī supervacuum est ego in ūniversum neque ōrātōris putō esse umquam praevāricārī neque lītem intellegō in quā pars utrāque īdem velit neque  tam stultum quemquam quī sī vīvere vult mortem potius male petat quam omnīnō nōn petat. Nōn tamen negō esse contrōversiās hūjus modī figūrātās ut est illa reus parricīdiī quod frātrem occīdisset damnātū īrī vidēbātur pater prō testimōniō dīxit eum sē jubente fēcisse absolūtum abdicat. Nam neque in tōtum fīliō parcit nec quod priōre jūdiciō adfirmāvit mūtāre palam potest et ut nōn dūrat ultrā poenam abdicātiōnis ita abdicat tamen et aliōquī figūra in patrem plūs facit quam licet in fīlium minus. Vt autem nēmō contrā id quod vult dīcit ita potest melius aliquid velle quam dīcit quō modo ille abdicātus quī ā patre ut fīlium expositum et ab eō ēducātum solūtīs alimentīs recipiat postulat revocārī fortasse māvult nōn tamen quod petit nōn vult. Est latēns et illa significātiō qua cum jūs asperius petitur ā jūdice fit eī tamen spēs aliqua clēmentiae nōn palam nē pacīscāmur sed per quandam crēdibilem suspīciōnem ut in multīs contrōversiīs sed in hāc quoque raptor nisi intrā trīcēsimum diem et raptae patrem et suum exōrāverit pereat quī exōrātō raptae patre suum nōn exōrat agit cum eō dēmentiae nam sī prōmittat hic pater līs tollitur sī nūllam spem faciat ut nōn dēmēns crūdēlis certē videātur et ā sē jūdicem āvertat. Lātrō igitur optimē Occīdēs ergoSī poterō. Remissius et prō suō ingeniō pater Galliō dūrā anime dūra here fortior fuistī. Cōnfīnia sunt hīs celebrāta apud Graecōs schēmata per quae rēs asperās mollius significant. Nam Themistoclēs suāsisse exīstimātur Athēniēnsibus ut urbem apud deōs dēpōnerent quia dūrum erat  dīcere ut relinquerent et quī Victōriās aureās in ūsum bellī cōnflārī volēbat ita dēclīnāvit victōriīs ūtendum esse. Tōtum autem allēgoriae simile est aliud dīcere aliud intellegī velle. Quaesītum etiam est quō modō respondērī contrā figūrās oportēret. Et quīdam semper ex dīversō aperiendās putāvērunt sīcut latentia vitia rescinduntur. Idque sānē frequentissimē faciendum est aliter enim dīluī objecta nōn possunt utique cum quaestiō in eō cōnsistit quod figūrae petunt. At cum maledicta sunt tantum et nōn intellegere interim bonae cōnscientiae est. Atque etiam sī fuerint crēbriōrēs figūrae quam ut dissimulārī possint postulandum est ut nesciō quid illud quod adversāriī oblīquīs sententiīs significāre voluerint sī fīdūcia sit obiciant palam aut certē nōn exigant ut quod ipsī nōn audent dīcere id jūdicēs nōn modo intellegant sed etiam crēdant. Vtilis aliquandō etiam dissimulātiō est ut in eō nota enim fābula est quī cum esset contrā eum dictum jūra per patris tuī cinerēs parātum sē esse respondit et jūdex condiciōne ūsus est clāmante multum advocātō schēmata dē rērum nātūrā tollī ut prōtinus etiam praeceptum sit ējus modī figūrīs ūtendum temere nōn esse. Tertium est genus in quō sōla melius dīcendī petitur occāsiō ideōque id Cicerō nōn putat esse positum in contentiōne. Tāle est illud quō īdem ūtitur in Clōdium quibus iste quī omnia sacrificia nōsset facile ab sē deōs plācārī posse arbitrābātur. EIRWNĒIA quoque in hōc genere māteriae frequentissima est. Sed ērudītissimum longē sī per aliam rem aliā  indicētur ut cum adversus tyrannum quī sub pactō abolitiōnis dominātiōnem dēposuerat agit competītor mihi in tē dīcere nōn licet tū in mē dīc et potes nūper tē volvī occīdere. Frequēns illud est nec magnō opere captandum quod petitur ā jūre jūrandō ut prō exhērēdātō ita mihi contingat hērēde fīliō morī. Nam et in tōtum jūrāre nisi ubi necesse est gravī vīrō parum convenit et est ā Senecā dictum ēleganter nōn patrōnōrum hoc esse sed testium. Nec merētur fidem quī sententiolae grātiā jūrat nisi sī potest tam bene quam Dēmosthenēs ut suprā dīxī. Levissimum autem longē genus ex verbō etiam sī est apud Cicerōnem in Clōdiam praesertim quam omnēs amīcam omnium potius quam cūjusquam inimīcam putāvērunt. Comparātiōnem equidem videō figūram nōn esse cum sit interim probātiōnis interim etiam causae genus et sī tālis ējus fōrma quālis est prō Mūrēnā vigilās tū dē nocte ut tuīs cōnsultōribus respondeās ille ut eō quō contendit mātūrē cum exercitū perveniat tē gallōrum illum būcinārum cantus exsuscitat et cētera nesciō an ōrātiōnis potius quam sententiae sit. Id enim sōlum mūtātur quod nōn ūniversa ūniversīs sed singula singulīs oppōnuntur. Et Celsus tamen et nōn neglegēns auctor Visellius in hāc eam parte posuērunt Rutilius quidem Lupus in utrōque genere idque ANTIQETON vocat. Praeter illā vērō quae Cicerō inter lūmina posuit sententiārum multa alia et īdem Rutilius Gorgiān secūtus nōn illum Leontīnum sed alium suī temporis cūjus quattuor  librōs in ūnum suum trānstulit et Celsus vidēlicet Rutiliō accēdēns posuērunt schēmata cōnsummātiōnem quam Graecus DIALLAGHN vocat cum plūra argūmenta ad ūnum effectum dēdūcuntur cōnsequēns ille EPAKOLOUQHSIN dē quō nōs in argūmentīs dīximus collēctiōnem quī apud illum est SULLOGISMŌS minās id est KATAPLHCIN exhortātiōnem PARAINETIKON. Quōrum nihil nōn rēctum est nisi cum aliquam ex iīs dē quibus locūtī sumus figūram accipit. Praeter haec Celsus exclūdere adsevērāre dētrectāre excitāre jūdicem prōverbiīs utī et versibus et jocō et invidiā et invocātiōne intendere crīmen quod est DEINWSIS adūlārī ignōscere fastīdīre admonēre satisfacere precārī corripere figūrās putat. Partītiōnem quoque et prōpositiōnem et dīvīsiōnem et rērum duārum cognātiōnem quod est ut īdem valeant quae videntur esse dīversa ut nōn is dēmum sit venēficus quī vītam abstulit data pōtiōne sed etiam quī mentem quod est in parte fīnītiōnis. Rutilius sīve Gorgiās ANAGKAION ANAMNHSIN ANQUPOFORAN ANTIRRHSIN PARAUCHSIN PROEKQESIN quod est dīcere quid fierī oportuerit deinde quid factum sit ENANTIOTHTA unde sint ENQUMHMĀTA KAT ENANTIWSIN METALHMYIN etiam quō statū Hermagorās ūtitur. Visellius quamquam paucissimās faciat figūrās ENQUMHMĀ tamen quod commentum vocat et ratiōnem appellāns EPIXEIRHMA inter eās habet. Quod quidem recipit quōdam modo et Celsus nam  cōnsequēns an epichīrēma sit dubitat. Visellius adicit et sententiam. Inveniō quī adgregent hīs DIASKEUĀS APAGOREUSĒĪS PARADIHGHSĒĪS. Sed ut haec nōn sunt schēmata sīc alia vel sint forsitan ac nōs fūgerint vel etiam nova fierī adhūc possint ējusdem tamen nātūrae cūjus sunt ea dē quibus dictum est. Verbōrum vērō figūrae et mūtātae sunt semper et utcumque valuit cōnsuētūdō mūtantur. Itaque sī antīcum sermōnem nostrō compārēmus paene jam quidquid loquimur figūra est ut hāc rē invidēre nōn ut omnēs veterēs et Cicerō praecipuē hanc rem et incumbere illī nōn in illum et plēnum vīnō nōn vīnī et huic nōn hunc adūlārī jam dīcitur et mīlle alia utinamque nōn pējōra vincant. Vērum schēmata lexeos duōrum sunt generum alterum loquendī ratiōnem novat alterum maximē conlocātiōne exquīsītum est. Quōrum tametsī utrumque convenit ōrātiōnī tamen possīs illud grammaticum hoc rhētoricum magis dīcere. Prius fit īsdem generibus quibus vitia esset enim omne ējusmodī schēma vitium sī nōn peterētur sed accideret. Vērum auctōritāte vetustāte cōnsuētūdine plērumque dēfenditur saepe etiam ratiōne quādam. Ideōque cum sit ā simplicī rēctōque loquendī genere dēflexā virtūs est sī habet probābile aliquid quod sequātur. Vna tamen in rē maximē ūtilis ut et cotīdiānī ac semper eōdem modo fōrmātī sermōnis fastīdium levet et nōs ā vulgārī dīcendī genere dēfendat.  Quod sī quis parce et cum rēs poscet ūtētur velut adspersō quōdam condīmentō jūcundior erit at quī nimium adfectāverit ipsam illam grātiam varietātis āmittet. Quamquam sunt quaedam figūrae ita receptae ut paene jam hoc ipsum nōmen effūgerint quae etiam sī fuerint crēbriōrēs cōnsuētās aurēs minus fērient. Nam sēcrētae et extrā vulgārem ūsum positae ideōque magis notābilēs ut novitāte aurem excitant ita cōpiā satiant et sē nōn obviās fuisse dīcentī sed conquīsītās et ex omnibus latebrīs extractās congestāsque dēclārant. Fīunt ergō et circā genus figūrae in nōminibus nam et oculīs captī talpae et timidī dammae dīcuntur ā Vergiliō sed subest ratiō quia sexus uterque alterō significātur tamque marēs esse talpās dammāsque quam fēminās certum est et in verbīs ut fabricātus est gladium et inimīcum poenītus es. Quod minus mīrum est quia in nātūrā verbōrum est et quae facimus patiendī modo saepe dīcere ut arbitror suspicor et contrā faciendī quae patimur ut vāpulō ideōque frequēns permūtātiō est et plēraque utrōque modo efferuntur luxuriātur luxuriat fluctuātur fluctuat adsentior adsentiō. Est figūra et in numerō vel cum singulārī plūrālis subjungitur gladiō pugnācissima gēns Rōmānī gēns enim ex multīs vel ex dīversō quī nōn rīsēre parentēs nec deus hunc mēnsa dea nec dignāta cubīlī est ex illīs enim quī nōn rīsēre hīc quem nōn dignāta  in saturā et nostrum istud vīvere trīste  aspexī  cum īnfīnītō verbō sit ūsus prō appellātiōne nostram enim vītam vult intellegī. Vtimur et verbō prō participiō magnum dat ferre talentum tamquam ferendum et participiō prō verbō volō datum. Interim etiam dubitārī potest cui vitiō simile sit schēma ut in hōc virtūs est vitium fugere aut enim partīs ōrātiōnis mūtat ex illō virtūs est fugā vitiōrum aut cāsūs ex illō virtūtīs est vitium fugere multō tamen hoc utrōque excitātius. Junguntur interim schēmata Sthenelus sciēns pugnae est enim scītūs pugnandī. Trānsferuntur et tempora Tīmarchidēs negat esse eī perīculum ā secūrī praesēns enim prō praeteritō positum est et status hoc Ithacus velit et nē mōrer per omnia genera per quae fit soloecismus. Haec quoque est quam ETEROIWSIN vocant cui nōn dissimilis ECALLAGH dīcitur ut apud Sallustium neque ea rēs falsum mē habuit et dūcī probāre. Ex quibus ferē praeter novitātem brevitās etiam petī solet. Vndē eō usque prōcessum est ut nōn paenitūrum prō nōn āctūrō paenitentiam et vīsūrōs ad videndum missōs īdem auctor dīxerit. Quae ille quidem fēcerit schēmata an īdem vocārī possint videndum quia recepta sunt. Nam in receptīs etiam vulgō auctōre contentī sumus ut jam ēvaluit rēbus agentibus quod Polliō in Labiēnō damnat et contumēliam fēcit quod ā Cicerōne reprehendī nōtum est adficī enim contumēlia  dīcēbant. Alia commendātiō vetustātis cūjus amātor ūnicē Vergilius fuit vel cum sē pavidum contrā mea jūrgia jactat prōgeniem sed enim Trōjānō ā sanguine dūcī audierat. Quōrum similia apud veterēs tragicōs cōmicōsque sunt plūrima. Illud et in cōnsuētūdine remānsit enimvērō. Hīs amplius apud eundem nam quis tē juvenum cōnfīdentissimē quō sermōnis initium fit et tam magis illa tremēns et trīstibus effera flammīs quam magis effūsō crūdēscunt sanguine pugnae. Quod est versum ex illō quam magis aerumna urget tam magis ad malefaciendum viget. Plēnī tālibus antīquī sunt. Initiō Eunūchī Terentius quid igitur faciam inquit. Alius ain tandem lēnō Catullus in epithalamiō dum innūpta manet dum cāra suīs est cum prius dum significet quoad sequēns usque eō. Ex Graecō vērō trālāta vel Sallustī plūrima quāle est vulgus amat fierī vel Horātī nam id maximē probat nec ciceris nec longae invīdit avēnae  vel Vergilī Tyrrhēnum nāvigat aequor et jam vulgātum āctīs quoque saucius pectus. Ex eādem parte figūrārum priōre dīcō et adjectiō est illa quae vidērī potest supervacua sed nōn sine grātiā est nam neque Parnāsī vōbīs juga nam neque Pindī potest enim dēesse alterum nam et apud Horātium illud Fābriciumque hunc et intōnsīs Curium capillīs et dētractiōnēs quae in complexū sermōnis aut vitium habent aut figūram accēde ad ignem jam calēscēs plūs satis plūs enim quam satis est. Nam dē alterā quae  dētractiōne plūribus dīcendum est. Vtimur vulgō et comparātīvīs prō absolūtīs ut cum sē quis īnfirmiōrem esse dīcet. Duo inter sē comparātīva committimus sī tē Catilīna comprehendī sī interficī jusserō crēdō erit verendum mihi nē nōn potius hoc omnēs bonī sērius ā mē quam quisquam crūdēlius factum esse dīcat. Sunt et illa nōn similia soloecismō quidem sed tamen numerum mūtantia quae et tropis adsignārī solent ut dē ūnō plūrāliter dicāmus sed nōs inmēnsum spatiīs cōnfēcimus aequor et dē plūribus singulāriter haud secus ac patriīs acer Rōmānus in armīs.  Speciē dīversā sed genere eadem et haec sunt nēve tibi ad sōlem vergant vīnēta cadentem nē mihi tum mollis sub dīvō carpere somnōs neu dorsō nemoris libeat jacuisse per herbās nōn enim nesciō cui aliī prius nec posteā sibi ūnī sed omnibus praecipit. Et dē nōbīs loquimur tamquam dē aliīs dīcit Servius negat Tullius. Et nostrā persōnā ūtimur prō aliēna et aliōs prō aliīs fingimus. Vtriusque reī exemplum prō Caecīnā. Pīsōnem adversae partīs advocātum adloquēns Cicerō dīcit restituisse tē dīxtī negō mē ex ēdictō praetōris restitūtum esse vērum enim est illud restituisse Aebūtius dīxit negō mē Caecīna ex ēdictō praetōris restitūtum esse et ipsum dīxtī excussā syllabā figūrā in verbō. Illa quoque ex eōdem genere possunt vidērī ūnum quod interpositiōnem vel interclūsiōnem dīcimus Graecī PARENQESIN sīve PAREMPTWSIN vocant cum continuātiōnī sermōnis medius aliquī sēnsus intervenit ego cum tē mēcum enim saepissimē loquitur patriae reddidissem cui adiciunt hyperbaton quī id inter tropōs esse nōluērunt alterum quod est eī figūrae sententiārum quae APOSTROFH dīcitur simile sed nōn sēnsum mūtat vērum fōrmam ēloquendī Deciōs Mariōs magnōsque Camillōs Scīpiadās dūrōs bellō et tē maximē Caesar. Acūtius adhūc in Polydōrō Fās omne abrumpit Polydōrum obtruncat et aurō vī potītur. Quid nōn mortālia pectora cōgis aurī sacra famēs  Hoc quī tam parva mōmenta nōminibus discrēvērunt METABASIN vocant quam et aliter fierī putant quid loquar aut ubi sum Conjūnxit autem PARENQESIN et APOSTROFHN Vergilius illō locō haud procul inde citae Mettum in dīversa quadrīgae distulerant at tū dictīs Albānē manērēs raptābatque virī mendācis vīscera Tullus. Haec schēmata aut hīs similia quae erunt per mūtātiōnem adjectiōnem dētractiōnem ōrdinem et convertunt in sē audītōrem nec languēre patiuntur subinde aliquā notābilī figūrā excitātum et habent quandam ex illā vitiī similitūdine grātiam ut in cibīs interim acor ipse jūcundus est. Quod continget sī neque suprā modum multae fuerint nec ējusdem generis aut jūnctae aut frequentēs quia satietātem ut varietās eārum ita rāritās effugit. Illud est ācrius genus quod nōn tantum in ratiōne positum est loquendī sed ipsīs sēnsibus tum grātiam tum etiam vīrēs accommodat. Ex quibus prīmum sit quod fit adjectiōne. Plūra sunt genera. Nam et verba geminantur vel amplificandī grātia ut occīdī occīdī nōn Spurium Maelium alterum est enim quod indicat alterum quod adfirmat vel miserandī ut ā Corydōn Corydōn. Quae eadem figūra nōnnumquam per īrōnīan ad ēlevandum convertitur. Similis geminātiōnis post aliquam interjectiōnem repetītiō est sed paulō etiam vehementior bona Cn. Pompeimiserum mē cōnsūmptīs enim lacrimīs īnfīxus tamen pectorī haeret dolorbōna inquam Cn. Pompēī  acerbissimae vōcī subjecta praecōnis vīvīs et vīvīs nōn ad dēpōnendam sed ad cōnfirmandam audāciam. Et ab īsdem verbīs plūra ācriter et īnstanter incipiunt nihilne tē nocturnum praesidium Palātiī nihil urbis vigiliae nihil timor populī nihil cōnsēnsus bonōrum omnium nihil hic mūnītissimus habendī senātūs locus nihil hōrum ōra vultūsque mōvērunt et in īsdem dēsinunt Quis eōs postulāvit Appius. Quis prōdūxit Appius. Quamquam hoc exemplum ad aliud quoque schēma pertinet cūjus et initia inter sē et rūrsus inter sē fīnēs īdem sunt quis et quis Appius et Appiusqualē est Quī sunt quī foedera saepe rūpērunt Carthāginiēnsēs. Quī sunt quī crūdēlissimē bellum gessērunt Carthāginiēnsēs. Quī sunt quī Ītaliam dēfōrmārunt Carthāginiēnsēs. Quī sunt quī sibi ignōscī postulant Carthāginiēnsēs. Etiam in contrāpositīs vel comparātīvīs solet respondēre prīmōrum verbōrum alterna repetītiō quod modo hūjus modī esse locī potius dīxī vigilās tū dē nocte ut tuīs cōnsultōribus respondeās ille ut eō quō intendit mātūrē cum exercitū perveniat tē gallōrum illum būcinārum cantus exsuscitat tū āctiōnem īnstituis ille aciem īnstruit tū cavēs nē cōnsultōrēs tuī ille nē urbēs aut castra capiantur. Sed hāc grātiā nōn fuit contentus ōrātor vertit in contrārium eandem figūram ille tenet et scit ut hostium cōpiae tū ut aquae pluviae arceantur ille exercitātus in propāgandīs fīnibus tū in regendīs. Possunt media quoque respondēre vel prīmīs ut tē nemus Angitiae vitreā tē Fūcinus undā vel ultimīs ut haec nāvis onusta praeda Siciliēnsī cum et  ipsa esset ex praedā. Nec quisquam dubitābit idem fierī posse iterātīs utrimque mediīs. Respondent prīmīs et ultima multī et gravēs dolōrēs inventī parentibus et propinquīs multī. Est et illud repetendī genus quod semel prōposita iterat et dīvidit Īphitus et Peliās mēcum quōrum Īphitus aevō jam gravior Pēlias et vulnere tardus Vlixēī. EPANODŌS dīcitur Graecē nostrī regressiōnem vocant. Nec sōlum in eōdem sēnsū sed etiam in dīversō eadem verba contrā sūmuntur prīncipum dignitās erat paene pār nōn pār fortasse eōrum quī sequēbantur. Interim variātur cāsibus haec et generibus retractātiō magnus est dīcendī labor magna rēs. Est et apud Rutilium longa PERIODOIS sed haec initia sententiārum sunt Pater hic tuus Patrem nunc appellās Patrīs tuī fīlius es Fit cāsibus modo hoc schēma quod POLUPTWTON vocant cōnstat et aliīs etiam modīs ut prō Cluentiō Quod autem tempus venēnī dandī illō diē illa frequentiā Per quem porrō datum Vnde sūmptum Quae porrō interceptiō pōculī Cūr nōn dē integrō autem datum Hanc rērum conjūnctam dīversitātem Caecilius METABOLHN vocat quālis est prō Cluentiō locus in Oppianicum illum tabulās pūblicās Lārīnī cēnsōriās corrūpisse decuriōnēs ūniversī jūdicāvērunt cum illō nēmō ratiōnem nēmō rem ūllam contrahēbat nēmō illum ex tam multīs cognātīs et adfīnibus tūtōrem umquam līberīs suīs scrīpsit et deinceps adhūc  multa. Vt haec in ūnum congeruntur ita contrā illā dispersa sunt quae ā Cicerōne dissupāta dīcī putō hīc segetēs illīc veniunt fēlīcius ūvae arboreī fētūs alibī et deinceps. Illa vērō apud Cicerōnem mīra figūrārum mixtūra dēprehenditur in quā et prīmō verbō longum post intervāllum redditum est ultimum et media prīmīs et mediīs ultima congruunt vestrum jam hic factum dēprehenditur patrēs cōnscrīptī nōn meum ac pulcherrimum quidem factum vērum ut dīxī nōn meum sed vestrum. Hanc frequentiōrem repetītiōnem PLOKHN vocant quae fit et permixtīs figūrīs ut suprā dīxī utque sē habet epistula ad Brūtum ego cum in grātiam redierim cum Appiō Claudiō et redierim per Cn. Pompējum et ego ergō cum redierim et in īsdem sententiīs crēbriōribus mūtātā dēclīnātiōnibus iterātiōne verbōrum ut apud Persium usque adeōne scīre tuum nihil est nisi tē scīre hoc sciat alter et apud Cicerōnem neque enim poterat indiciō et hīs damnātīs quī indicābantur. Sed sēnsus quoque tōtī quem ad modum coepērunt dēsinunt Venit ex Asiā. Hoc ipsum quam novum Tribūnus plēbis venit ex Asiā. In eādem tamen perihodō et verbum ultimum prīmō refertur tertium jam sermōne adjectum est enim vērumtamen venit. Interim sententia quidem repetitur sed nōn eōdem verbōrum  ōrdine Quid Cleomenēs facere potuit Nōn enim possum quemquam īnsimulāre falsō. Quid inquam facere Cleomenēs potuit Priōris etiam sententiae verbum ultimum ac sequentis prīmum frequenter est idem quō quidem schēmate ūtuntur poētae saepius Pieridēs vōs haec faciētis maxima Gallō Gallō cūjus amor tantum mihi crēscit in hōrās sed nē ōrātōrēs quidem rārō hic tamen vīvit vīvit immō vērō etiam in senātum venit. Aliquandō sīcut in geminātiōne verbōrum dīximus initia quoque et clausulae sententiārum aliīs sed nōn aliō tendentibus verbīs inter sē cōnsonant. Initiā hoc modo dēdiderim perīculīs omnibus optulerim īnsidiīs objēcerim invidiae. Rūrsus clausulae ibīdem statim vōs enim statuistis vōs sententiam dīxistis vōs jūdicāstis. Hoc aliī SUNWNUMIAN aliī dījūnctiōnem vocant utrumque etiam sī est dīversum rēctē nam est nōminum īdem significantium sēparātiō. Congregantur quoque verba īdem significantia quae cum ita sint Catilīna perge quō coepistī ēgredere aliquandō ex urbe patent portae proficīscere. Et in eundem aliō librō abiit excessit ērūpit ēvāsit. Hoc Caeciliō pleonasmōs vidētur id est abundāns super necessitātem ōrātiō sīcut illa vīdī oculōs ante ipse meōs in illō enim vīdī inest ipse. Vērum id ut aliō quoque locō dīxī cum supervacuā onerātur adjectiōne vitium est cum auget aut manifestat sententiam sīcut hīc virtūs vīdī ipse ante oculōs totidem sunt adfectūs. Cūr tamen haec propriē nōmine tālī notārit nōn videō nam et geminātiō et repetītiō et quāliscumque adjectiō PLEONASMŌS vidērī potest. Nec verba modo sed sēnsūs quoque īdem facientēs  acervantur perturbātiō istum mentīs et quaedam scelerum offūsa cālīgō et ārdentēs furiārum facēs excitāvērunt. Congeruntur et dīversa mulier tyrannī saeva crūdēlitās patris amor īra praeceps temeritātis dēmentia. Et apud Ovidium sed grave Nēreidum nūmen sed corniger Ammōn sed quae vīsceribus veniēbat bēlua pontī exsaturanda meīs. Invēnī quī et hoc PLOKHN vocāret cui nōn adsentior cum sit ūnīus figūrae. Mixta quoque et īdem et dīversum significantia quod et ipsum diallagen vocant quaerō ab inimīcīs sintne haec investīgāta comperta id est patefactā sublāta dēlātā extīncta per mē Et investīgātā comperta id est patefacta aliud ostendunt sublāta dēlāta extīncta sunt inter sē similia sed nōn etiam priōribus. Et hoc autem exemplum et superius aliam quoque efficiunt figūram quae quia conjūnctiōnibus caret dissolūtiō vocātur apta cum quid īnstantius dīcimus nam et singula inculcantur et quasi plūra fīunt. Ideōque ūtimur hāc figūrā nōn in singulīs modo verbīs sed sententiīs etiam ut Cicerō dīcit contrā contiōnem Metellī quī indicābantur eōs vocārī cūstōdīrī ad senātum addūcī jussī senātum sī interposuī et tōtus hic locus tālis est. Hoc genus et BRAXULOGIAN vocant quae potest esse cōpulātā dissolūtō. Contrārium ut est schēmā quod conjūnctiōnibus abundat illud ASUNDETON hoc POLUSUNDETON dīcitur. Sed hoc est vel īsdem saepius repetitis ut tēctumque laremque armaque Amȳclaeumque canem Cressamque pharetram  vel dīversīs arma uirumquemultum ille et terrismultā quoque. Adverbia quoque et prōnōmina variantur hīc illum vīdī iuuenembis sēnōs cui nostra dieshic mihi respōnsum prīmus dēdit ille petentī. Sed utrumque hōrum acervātiō est aut jūncta aut dissolūta. Omnibus scrīptōrēs sua nōmina dedērunt sed varia et ut cuique fingentī placuit fōns quidem ūnus quī ācriōra facit et īnstantiōra quae dīcimus et vim quandam prae sē ferentia velut saepius ērumpentīs adfectūs. Gradātiō quae dīcitur KLIMĀC apertiōrem habet artem et magis adfectātam ideōque esse rārior dēbet. Est autem ipsa quoque adjectiōnis repetit enim quae dicta sunt et priusquam ad aliud dēscendat in priōribus resistit. Cūjus exemplum ex Graecō nōtissimō trānsferātur nōn enim dīxī quidem haec sed nōn scrīpsī nec scrīpsī quidem sed nōn obiī lēgātiōnem nec obiī quidem lēgātiōnem sed nōn persuāsī Thēbānīs. Sunt tamen trādita et Latīna Āfricānō virtūtem industria virtūs glōriam glōria aemulōs comparāvit. Et Calvī nōn ergō magis pecūniārum repetundārum quam mājestātis neque mājestātis magis quam Plautiae lēgis neque Plautiae lēgis magis quam ambitūs neque ambitūs magis quam omnium lēgum. Est invenītur apud poētās quoque ut apud Homērum dē scēptrō quod ā Jove  ad Agamemnonem usque dēdūcit et apud nostrum etiam tragicum Jove propāgātus est ut perhibent Tantalus ex Tantalō ortus Pelops ex Pelope autem satus Atreus quī nostrum porrō propāgat genus. At quae per dētractiōnem fīunt figūrae brevitātis novitātisque maxime grātiam petunt quārum ūna est eā quam librō proximō in figūrās ex SUNEKDOXH distulī cum subtractum verbum aliquod satis ex cēterīs intellegitur ut Caelius in Antōnium stupēre gaudiō Graecus simul enim audītur coepit Cicerō ad Brūtum Sermō nūllus scīlicet nisi dē tē quid enim potius Tum Flāvius crās inquit tabellāriī et ego ibīdem hās inter cēnam exarāvī. Cui similia sunt illa meō quidem jūdiciō in quibus verba decenter pudōris grātiā subtrahuntur nōvimus et quī tē trānsversa tuentibus hircīs et quō sed facilēs Nymphae rīsēre sacellō. Hanc quīdam aposiōpēsīn putant frūstrā nam illa quid taceat incertum est aut certē longiōre sermōne explicandum hic ūnum verbum et manifēstum quidem dēsīderātum quod sī aposiōpēsis est nihil nōn in quō deest aliquid īdem appellābitur. Ego nē illud quidem aposiōpēsīn semper vocō in quō rēs quaecumque relinquitur intellegenda ut ea quae in epistulīs Cicerō data Lupercālibus quō diē Antōnius Caesarī. Nōn enim opticuit lūsit quia nihil aliud intellegī poterat quam hoc diadēma imposuit. Altera est per  dētractiōnem figūrā dē quā modo dictum est cui conjūnctiōnēs eximuntur. Tertia quae dīcitur EPEZEUGMENON in quā ūnum ad verbum plūrēs sententiae referuntur quārum ūnaquaeque dēsīderāret illud sī sōla pōnerētur. Id accidit aut praepositō verbō ad quod reliqua respiciant vīcit pudōrem libīdō timōrem audācia ratiōnem āmentiā aut inlātō quō plūra clūduntur neque enim is es Catilīna ut tē aut pudor umquam ā turpitūdine aut metus ā perīculō aut ratiō ā furōre revocāverit. Medium quoque potest esse quod et priōribus et sequentibus sufficiat jungit autem et dīversōs sexūs ut cum marem fēminamque fīliōs dīcimus et singulāria plūrālibus miscet. Sed haec adeō sunt vulgāria ut sibi artem figūrārum adserere nōn possint. Illud plānē figūra est quō dīversa sermōnis fōrma conjungitur sociīs tunc arma capessant ēdīcō et dīra bellum cum gente gerendum. Quamvīs enim pars bellō posterior participiō īnsistat utrīque convenit illud ēdīcō. Nōn utique dētractiōnis grātiā factam conjūnctiōnem SUNOIKEIWSIN vocant quae duās rēs dīversās colligat tam deest avārō quod habet quam quod nōn habet. Huic dīversam volunt esse distīnctiōnem cui dant nōmen PARADIASTOLHN quā similia discernuntur cum tē prō astūtō sapientem appellēs prō cōnfīdente fortem prō inlīberālī dīligentem. Quod tōtum pendet ex fīnītiōne ideōque an figūra sit dubitō. Cui contrāria est ea quā fit ex vīcīnō  trānsitūs ad dīversa ut similia brevīs esse labōrō obscūrus fīō et quae secuntur. Tertium est genus figūrārum quod aut similitūdine aliqua vōcum aut paribus aut contrāriīs convertit in sē aurēs et animōs excitat. Hinc est PARONOMASIA quae dīcitur adnōminātiō. Ea nōn ūnō modō fierī solet ex vīcīniā quādam praedictī nōminis ductā cāsibus dēclīnātīs ut Domitius Āfer prō Cloatillā mulier omnium rērum imperitā in omnibus rēbus īnfēlīx et cum verbō idem verbum plūs significāns subjungitur quandō homō hostis homō. Quibus exemplīs sum in aliud ūsus sed in ūnō FASĪS est geminātiō. PARONOMASIA contrārium est quod eōdem verbō quasi falsum arguitur quae lēx prīvātīs hominibus esse lēx nōn vidēbātur. Cui cōnfīnis est quae ANTANAKLASIS dīcitur ējusdem verbī contrāria significātiō. Cum Proculēius quererētur dē fīliō quod is mortem suam expectāret et ille dīxisset sē vērō nōn expectāre immō inquit rogō expectēs. Nōn ex eōdem sed ex vīcīnō dīversum accipitur cum suppliciō adficiendum dicās quem supplicātiōne dignum jūdicāris. Aliter quoque vōcēs aut eaedem aut dīversa in significātiōne pōnuntur aut prōductiōne tantum vel correptiōne mūtātae quod etiam in jocīs frīgidum equidem trādī inter praecepta mīror  eōrumque exempla vītandī potius quam imitandī grātiā pōnō amārī jūcundum est sī cūrētur nē quid īnsit amārī avium dulcēdō ad āvium dūcit et apud Ovidium lūdentem cūr ego nōn dicam Fūriā tē furiam Cornificius hanc trāductiōnem vocat vidēlicet alterīus intellēctūs ad alterum. Sed ēlegantius quod est positum in distinguendā reī proprietāte hanc reī pūblicae pestem paulisper reprimī nōn in perpetuum comprimī posse et quae praepositiōnibus in contrārium mūtantur nōn ēmissus ex urbe sed inmissus in urbem esse videātur. Melius atque ācrius quod cum figūrā jūcundum est tum etiam sēnsū valet emit morte inmortālitātem. Illa leviōra nōn Pīsōnum sed pistōrum et ex ōrātōre arātor. Pessimum vērō nē patrēs cōnscrīptī videantur circumscrīptī. Rārō ēvenit sed vehementer venit sīc contigit ut aliquī sēnsus vehemēns et ācer venustātem aliquam nōn eadem eō verbō nōn dissona accipit. Et cūr mē prohibeat pudor utī domesticō exemplō Pater meus contrā eum quī sē lēgātiōnī inmoritūrum dīxerat deinde vix paucīs diēbus īnsūmptīs rē īnfectā redierat nōn exigō utī inmoriāris lēgātiōnī inmorāre. Nam et valet sēnsus ipse et in verbīs tantum distantibus jūcundē cōnsonat vōx praesertim nōn captāta sed velut oblāta cum alterō suō sit ūsus alterum ab adversāriō accēperit. Magnae veteribus cūrae fuit grātiam dīcendī et paribus et contrāriīs adquīrere. Gorgiās in hōc inmodicus cōpiōsus aetāte utique  prīma Īsocratēs fuit. Dēlectātus est hīs etiam M. Tullius vērum et modum adhibuit nōn ingrātae nisi cōpia redundet voluptātī et rem aliōquī levem sententiārum pondere implēvit. Nam per sē frīgida et inānis adfectātiō cum in ācrīs incīdit sēnsūs innātam grātiam vidētur habēre nōn arcessītam. Similium ferē quadruplex ratiō est. Nam est prīmum quotiēns verbum verbō aut nōn dissimile valdē quaeritur ut puppēsque tuae pūbēsque tuōrum et sīc in hāc calamitōsa fāma quasi in aliquā perniciōsissima flamma et nōn enim tam spēs laudanda quam rēs est aut certē pār et extrēmīs syllabīs cōnsonāns nōn verbīs sed armīs. Et hoc quoque quotiēns in sententiās ācrīs incīdit pulchrum est quantum possīs in eō semper experīre ut prōsīs. Hoc est PARISON ut plērīsque placuit Theōn Stōicus PARISON exīstimat quod sit ē membrīs nōn dissimilibus. Secundum ut clausula similiter cadat syllabīs īsdem in ultimam partem conlātīs OMOIOTELEUTON vocant id est similem duārum sententiārum vel plūrium fīnem nōn modo ad salūtem ējus extinguendam sed etiam glōriam per tālēs virōs īnfringendam. Ex quibus ferē fīunt nōn tamen ut semper utique ultimīs cōnsonent quae TRIKWLA dīcuntur vīcit pudōrem libīdō timōrem audācia ratiōnem āmentiā. In quaternās quoque ac plūrēs haec ratiō īre sententiās potest. Fit etiam singulīs verbīs Hecuba hoc dolet pudet piget  et abiit excessit ērūpit ēvāsit. Tertium est quod nōn in eōsdem cāsūs cadit OMOIOPTWTON dīcitur. Sed neque quod fīnem habet similem utique in eundem venit fīnem OMOIOPTWTON quia OMOIOPTWTON est tantum cāsū simile est etiam sī dissimilia sint quae dēclīnentur nec tantum in fīne dēprehenditur sed respondentibus vel prīmīs inter sē vel mediīs vel extrēmīs vel etiam permūtātis hīs ut mediā prīmīs et summa mediīs accommodentur et quōcumque modo accommodārī potest nec enim semper paribus syllabīs cōnstat ut est apud Āfrum āmissō nūper īnfēlīcis aulēīs nōn praesidiō inter perīcula tamen sōlāciō inter adversā. Ējus ferē videntur optima in quibus initia sententiārum et fīnēs cōnsentiunt ut hīc praesidiō sōlāciō pedem ut et similia sint verbīs et ā paribus cadant et eōdem modo dēsinant etiam ut sint quod est quārtum membrīs aequālibus quod ISOKWLON dīcitur. Sī quantum in agrō locīsque dēsertīs audācia potest tantum in forō atque jūdiciīs impudentia valēret ISOKWLON est et OMOIOPTWTON habet nōn minus nunc in causā cēderet Aulus Caecīna Sextī Aebūtī impudentiae quam tum in vī faciendā cessit audāciae ISOKWLON OMOIOPTWTON OMOIOTELEUTON. Accēdit et ex illā figūrā grātia quā nōmina dīxī mūtātīs cāsibus repetī nōn minus cēderet quam cessit. Adhūc OMOIOTELEUTON et PARONOMASIA est nēminem alterī posse dare in mātrimōnium nisi penes quem sit patrimōnium.  Contrāpositum autem vel ut quīdam vocant contentiō ANTIQETON dīcitur nōn ūnō fit modō. Nam et sīc singula singulīs oppōnuntur ut in eō quod modo dīxī vīcit pudōrem libīdō timōrem audācia et bīna bīnīs nōn nostrī ingenī vestrī auxilī est et sententiae sententiīs dominētur in contiōnibus jaceat in jūdiciīs. Cui commodissimē subjungitur et ea speciēs quam distīnctiōnem dīximus ōdit populus Rōmānus prīvātam luxuriam pūblicam magnificentiam dīligit et quae sunt similī cāsū dissimilī sententia in ultimō locātā ut quod in tempore malī fuit nihil obsit quod in causā bonī fuit prōsit. Nec semper contrāpositum subjungitur ut in hōc est igitur haec jūdicēs nōn scrīpta sed nāta lēx vērum sīcut Cicerō dīcit dē singulīs rēbus prōpositīs refertur ad singula ut in eō quod sequitur quam nōn didicimus accēpimus legimus vērum ex nātūrā ipsā arripuimus hausimus expressimus. Nec semper quod adversum est contrā pōnitur quāle est apud Rutilium nōbīs prīmīs dī inmortālēs frūgēs dedērunt nōs quod sōlī accēpimus in omnēs terrās distribuimus. Fit etiam adsūmpta illā figūrā quā verba dēclīnāta repetuntur quod ANTIMETABOLH dīcitur nōn ut edam vīvō sed ut vīvam edō. Et quod apud Cicerōnem conversum ita est ut cum mūtātiōnem cāsus habeat etiam similiter dēsinat ut et sine invidiā culpa plectātur et sine culpā invidia pōnātur. Et eōdem ēlūditur verbō ut quod dīcit dē sē Rōsciō etenim cum  artifex ējus modī est ut sōlus videātur dignus esse  videātur quī nōn accēdat. Est et in nōminibus ex dīversō conlocātīs suā grātiā sī cōnsul Antōnius Brūtus hostis sī cōnservātor reī pūblicae Brūtus hostis Antōnius. Ōlim plūra dē figūrīs quam necesse erat et adhūc erunt quī putant esse figūram incrēdibile est quod dīcō sed vērum ANQUPOFORAN vocant et aliquis hoc semel tulit nēmō bis ego ter DIECODON et longius ēvectus sum sed redeō ad prōpositum AFODON. Quaedam verbōrum figūrae paulum ā figūrīs sententiārum dēclīnantur ut dubitātiō. Nam cum est in rē priōrī partī adsignanda est cum in verbō sequentī sīve mē malitiam sīve stultitiam dīcere oportet. Item corrēctiōnis eadem ratiō est nam quod illīc dubitat hic ēmendat. Etiam in persōnae fictiōne accidere quīdam īdem putāvērunt ut in verbīs esset haec figūra crūdēlitātis māter est avāritia et apud Sallustium in Cicerōnem ō Rōmulē Arpīnās quāle est apud Menandrum Oedipus Thriasius. Haec omnia cōpiōsius sunt execūtī quī nōn ut partem operis trānscurrērunt sed propriē librōs huic operī dēdicāvērunt sīcut Caecilius Dionȳsius Rutilius Cornificius Visellius aliīque nōn paucī sed nōn minor erit eōrum quī vīvunt glōria. Vt fateor autem verbōrum quoque figūrās posse plūrīs reperīrī ā quibusdam ita hīs quae ab auctōribus clārīs trāduntur meliōrēs nōn adsentior. Nam in prīmīs M. Tullius multās in tertiō dē Ōrātōre librō posuit quās in Ōrātōre posteā scrīptō trānseundō vidētur ipse damnāsse quārum pars est quae sententiārum potius quam verbōrum sit ut  inminūtiō inprōvīsum imāgō sibi ipsī respōnsiō dīgressiō permissiō contrārium hoc enim putō quod dīcitur ENANTIOTHS sūmpta ex adversō probātiō quaedam omnīnō nōn sunt figūrae sīcut ōrdō dīnumerātiō circumscrīptiō sīve hōc nōmine significātur comprēnsa breviter sententia sīve fīnītiō nam et hoc Cornificius atque Rutilius schēmā LECEWS putant. Verbōrum autem concinna trānsgressiō hyperbaton est quod Caecilius quoque putat schēma ā nōbīs est inter tropōs posita. Sed mūtātiō et sī ea est quam Rutilius ALLOIWSIN vocat dissimilitūdinem ostendit hominum rērum factōrum quae sī lātius fīat figūra nōn est sī angustius in ANTIQETON cadet sī vērō haec appellātiō significat UPALLAGHN satis dē eā dictum est. Quod vērō schēma est ad prōpositum subjecta ratiō quod Rutilius AITIOLOGIAN vocat utrum Nam dē illō dubitārī possit an schēma sit in distribūtīs subjecta ratiō quod apud eundem prīmō locō positum est PROSAPODOSĪN dīcit quae ut maximē servētur sānē in plūribus prōpositīs quia aut singulīs statim ratiō subiciātur ut est apud Gāium Antōnium sed neque accūsātōrem eum metuō quod sum innocēns neque competītōrem vereor quod sum Antōnius neque cōnsulem spērō quod est Cicerō aut positīs duōbus vel tribūs eōdem ōrdine singulīs continua reddātur quāle apud Brūtum dē dictātūrā Cn. Pompēī praestat enim nēminī imperāre quam alicui servīre sine illō enim vīvere honestē licet cum hōc vīvendī nūlla  condiciō est. Sed et ūnī reī multiplex ratiō subjungitur ut apud Vergilium sīve inde occultās vīrēs et pābula terrae pinguia concipiunt sīve illīs omne per ignem excoquitur vitium et tōtus locus seu plūrīs calor ille viās . . . seu dūrat magis. Relātiōnem quid accipī velit nōn liquet mihi nam sī ANTANAKLASIN aut EPANODŌN aut ANTIMETABOLHN dīcit dē omnibus hīs locūtī sumus. Sed quidquid est nec hoc nec superiōra in Ōrātōre repetit. Sōla est in eō librō posita inter figūrās verbōrum exclāmātiō quam sententiae potius putō adfectus enim est et cēterīs omnibus cōnsentiō. Adicit hīs Caecilius PERIFRASIN dē quā dīxī Cornificius interrogātiōnem ratiōcinātiōnem subjectiōnem trānsitiōnem occultātiōnem praetereā sententiam membrum articulōs interpretātiōnem conclūsiōnem. Quōrum priōra alterīus generis sunt schēmata sequentia schēmata omnīnō nōn sunt. Item Rutilius praeter ea quae apud aliōs quoque sunt PAROMOLOGIAN ANAGKAION HQOPOIIAN DIKAIOLOGIAN PROLHMYIN XARAKTHRISMON BRAXULOGIAN PARASIWPHSIN PARRHSIAN dē quibus īdem dīcō. Nam eōs quidem auctōrēs quī nūllum prope fīnem fēcērunt exquīrendīs nōminibus praeterībō quī etiam quae sunt argūmentōrum figūrīs adscrīpsērunt. Ego illud dē iīs etiam quae vērē sunt adiciam breviter sīcut ōrnent ōrātiōnem oportūne positae ita ineptissimās esse cum inmodicē petantur. Sunt quī neglēctō rērum pondere et vīribus sententiārum sī vel inānia verba in hōs modōs  dēprāvārunt summōs sē jūdicent artificēs ideōque nōn dēsinant eās nectere quās sine substantiā sectārī tam est rīdiculum quam quaerere habitum gestumque sine corpore. Sed nē eae quidem quae rēctē fīunt dēnsandae sunt nimis nam et vultūs mūtātiō oculōrumque conjectus multum in āctū valet sed sī quis dūcere os exquīsītīs modīs et frontīs ac lūminum incōnstantiā trepidāre nōn dēsinat rīdeātur. Et ōrātiō habet rēctam quandam velut faciem quae ut stupēre inmōbilī rigōre nōn dēbēbit ita saepius in eā quam nātūrā dedit speciē continenda est. Sciendum vērō in prīmīs quid quisque in ōrandō postulet locus quid persona quid tempus mājor enim pars hārum figūrārum posita est in dēlectātiōne. Vbī vērō atrōcitāte invidia miserātiōne pugnandum est quis ferat contrāpositīs et pariter cadentibus et cōnsimilibus īrāscentem flentem rogantemcum nimia in hīs rēbus cūra verbōrum dēroget adfectibus fidem et ubicumque ars ostentātur vēritās abesse videātur. Dē compositiōne nōn equidem post M. Tullium scrībere audērem cui nesciō an ūlla pars operis hūjus sit magis ēlabōrāta nisi et ējusdem aetātis hominēs scrīptīs ad ipsum etiam litterīs reprehendere id conlocandī genus ausī fuissent et post eum plūrēs multa ad eandem rem pertinentia memoriae trādidissent. Itaque accēdam in plērīsque Cicerōnī atque in hīs erō quae indubitāta sunt brevior in quibusdam paulum fortasse dissentiam. Nam etiam cum jūdicium meum ostenderō suum tamen legentibus relinquam. Neque ignōrō quōsdam esse quī cūram omnem compositiōnis exclūdant atque illum horridum sermōnem ut forte flūxerit modo magis nātūrālem modo etiam magis virīlem esse contendant. Quī sī id dēmum nātūrāle esse dīcunt quod nātūra prīmum ortum est et quāle ante cultum fuit tōta hic  ars ōrandī subvertitur. Neque enim locūtī sunt ad hanc rēgulam et dīligentiam prīmī hominēs nec prohoemīīs praeparāre docēre expositiōne argūmentīs probāre adfectibus commovēre sciērunt. Ergō hīs omnibus nōn sōlā compositiōne caruērunt quōrum sī fierī nihil melius licēbat nē domibus quidem casās aut vestibus pellium tegmina aut urbibus montēs ac silvās mūtārī oportuit. Quae porrō ars statim fuit Quid nōn cultū mītēscit Cūr vītēs coercēmus manū Cūr eās fodimus Rubōs arvīs excidimus terrā et hōs generat. Mānsuēfacimus animālia indomita nāscuntur. Vērum id est maximē nātūrāle quod fierī nātūra optimē patitur. Fortius vērō quī incompositum potest esse quam vīnctum et bene conlocātum Neque sī prāvī pedēs vim dētrahunt rēbus ut sōtadēōrum et galliambōrum et quōrundam in ōrātiōne similī paene licentiā lascīvientium id vitium compositiōnis est jūdicandum. Cēterum quantō vehementior flūminum cursus est prōnō alveō ac nūllās morās obiciente quam inter obstantiā saxa frāctīs aquīs ac reluctantibus tantō quae cōnexa est et tōtīs vīribus fluit fragōsa atque interrupta melior ōrātiō. Cūr ergō virēs ipsā speciē solvī pūtent quandō rēs nec ūlla sine arte satis valeat et comitētur semper artem decor An nōn eam quae missa optimē est hastam speciōsissimē contortam ferrī vidēmus et arcū dērigentium tēla quō certior manus hoc est habitus ipse fōrmōsior Jam in certāmine armōrum atque in omnī palaestrā quid satis rēctē cavētur ac petitur cui nōn artifex mōtus et certī quīdam pedēs adsint Quārē mihi compositiōne velut ammentīs quibusdam nervīsve intendī et concitārī sententiae videntur.  Ideōque ērudītissimō cuique persuāsum est valēre eam plūrimum nōn ad dēlectātiōnem modo sed ad mōtum quoque animōrum prīmum quia nihil intrāre potest in adfectūs quod in aure velut quōdam vestibulō statim offendit deinde quod nātūrā dūcimur ad modōs. Neque enim aliter ēvenīret ut illī quoque organōrum sonī quamquam verba nōn exprimunt in aliōs tamen atque aliōs mōtūs dūcerent audītōrem. In certāminibus sacrīs nōn eādem ratiōne concitant animōs ac remittunt nōn eōsdem modōs adhibent cum bellicum est canendum et cum positō genū supplicandum est nec īdem signōrum concentus est prōcēdente ad proelium exercitū īdem receptuī carmen. Pȳthagorēīs certē morīs fuit et cum ēvigilāssent animōs ad lyram excitāre quō essent ad agendum ērēctiōrēs et cum somnum peterent ad eandem prius lēnīre mentēs ut sī quid fuisset turbidiōrum cōgitātiōnum compōnerent. Quod sī numerīs ac modīs inest quaedam tacitā vīs in ōrātiōne eā vehementissima quantumque interest sēnsūs idem quibus verbīs efferātur tantum verba eadem quā compositiōne vel in textū jungantur vel in fīne cludantur nam quaedam et sententiīs parvā et ēlocūtiōne modica virtūs haec sōla commendat. Dēnique quod cuique vīsum erit vehementer dulciter speciōsē dictum solvat et turbet abierit omnis vīs jūcunditās decor. Solvit quaedam suā in Ōrātōre Cicerō Neque mē dīvitiae movent quibus omnīs Āfricānōs Laeliōs multī vēnāliciī mercātōrēsque superārunt. Inmūtā paululum ut sit multī superārunt mercātōrēs vēnāliciīque et īnsequentīs deinceps perihodōs quās sī ad illum modum turbēs velut frācta aut trānsversa tēla prōjēcerīs. Īdem corrigit quae ā Gracchō compositā dūrius putat. Illum decet nōs hāc sumus probātiōne contentī quod in scrībendō quae sē nōbīs solūtiōra optulērunt compōnimus.  Quid enim attinet eōrum exempla quaerere quae sibi quisque experīrī potest Illud notāsse satis habeō quō pulchriōra et sēnsū et ēlocūtiōne dissolverīs hoc ōrātiōnem magis dēfōrmem fore quia neglegentia conlocātiōnis ipsa verbōrum lūce dēprēnditur. Itaque ut cōnfiteor paene ultimam ōrātōribus artem compositiōnis quae quidem perfecta sit contigisse ita illīs quoque prīscīs habitam inter cūrās in quantum adhūc prōfēcerant putō. Neque enim mihi quamlibet magnus auctor Cicerō persuāserit Lȳsiān Hērodotum Thūcȳdiden parum studiōsōs ējus fuisse. Genus fortasse sint secūtī nōn īdem quod Dēmosthenēs aut Platō quamquam et hī ipsī inter sē dissimilēs fuērunt. Nam neque illud in Lȳsiā dīcendī textum tenue atque rāsum laetiōribus numerīs corrumpendum erat perdidisset enim grātiam quae in eō maxima est simplicīs atque inadfectātī colōris perdidisset fidem quoque. Nam scrībēbat aliīs nōn ipse dīcēbat ut oportēret esse illa rudibus et incompositīs similia quod ipsum compositiō est. Et historiae quae currere dēbet ac ferrī minus convēnissent īnsistentēs clausulae et dēbita āctiōnibus respīrātiō et clūdendī inchoandīque sententiās ratiō. In contiōnibus quidem etiam similiter cadentia quaedam et contrāposita dēprehendās. In Hērodotō vērō cum omnia ut ego quidem sentiō lēniter fluunt tum ipsa dialectos habet eam jūcunditātem ut latentēs in sē numerōs complexā videātur. Sed dē prōpositōrum dīversitāte post paulum nunc quae prius iīs quī rēctē compōnere volent discenda sunt. Est igitur ante omnia ōrātiō alia vīncta atque contexta solūta alia quālis in sermōne et epistulīs nisi cum aliquid suprā nātūram suam tractant ut dē philosophiā dē rē  pūblicā similibusque. Quod nōn eō dīcō quia nōn illud quoque solūtum habeat suōs quōsdam et forsitan difficiliōrēs etiam pedēs neque enim aut hiāre semper vōcālibus aut dēstituī temporibus volunt sermō atque epistula sed nōn fluunt nec cohaerent nec verba verbīs trahunt ut potius laxiōra in hīs vincla quam nūlla sint. Nōnnumquam in causīs quoque minōribus decet eadem simplicitās quae nōn nūllīs sed aliīs ūtitur numerīs dissimulatque eōs et tantum commūnit occultius. At illa cōnexa seriēs trīs habet fōrmās incīsa quae commata dīcuntur membra quae KWLA PERIODŌN quae est vel ambitus vel circumductum vel continuātiō vel conclūsiō. In omnī porrō compositiōne tria sunt genera necessāria ōrdō jūnctūra numerus. Prīmum igitur dē ōrdine. Ējus observātiō in verbīs est singulīs et contextīs singula sunt quae ASUNDĒTA dīximus. In hīs cavendum nē dēcrēscat ōrātiō et fortiōrī subjungātur aliquid īnfirmius ut sacrilegō fūr aut latrōnī petulāns augērī enim dēbent sententiae et īnsurgere et optimē Cicerō tū inquit istīs faucibus istīs lateribus ista gladiātōria tōtīus corporis firmitāte aliud enim mājus aliī supervenit. At sī coepisset ā tōtō corpore nōn bene ad latera faucēsque dēscenderet. Est et alius nātūrālis ōrdō ut virōs ac fēminās diem ac noctem ortum et occāsum dicās potius quamquam et retrōrsum. Quaedam ōrdine permūtātō fīunt supervacua ut frātrēs geminī nam sī geminī praecesserint frātrēs addere nōn est necesse. Illa nimia quōrundam fuit observātiō ut vocābula verbīs verba rūrsus adverbiīs nōmina adpositīs et prōnōminibus essent priōra nam fit  contrā quoque frequenter nōn indecōrē. Nec nōn et illud nimiae superstitiōnis utī quaeque sint tempore ea facere etiam ōrdine priōra nōn quīn frequenter sit hoc melius sed quia interim plūs valent ante gesta ideōque leviōribus superpōnenda sunt. Verbō sēnsum clūdere multō sī compositiō patiātur optimum est in verbīs enim sermōnis vīs est. Sī id asperum erit cēdet haec ratiō numerīs ut fit apud summōs Graecōs Latīnōsque ōrātōrēs frequentissimē. Sine dubiō erit omne quod nōn clūdet hyperbaton sed ipsum hoc inter tropōs vel figūrās quae sunt virtūtēs receptum est. Nōn enim ad pedēs verba dīmēnsa sunt ideōque ex locō trānsferuntur in locum ut jungantur quō congruunt maximē sīcut in strūctūrā saxōrum rudium etiam ipsa ēnormitās invenit cui adplicārī et in quō possit īnsistere. Fēlīcissimus tamen sermō est cui et rēctus ōrdō et apta jūnctūra et cum hīs numerus oportūne cadēns contigit. Quaedam vērō trānsgressiōnēs et longae sunt nimis ut superiōribus dīximus lībrīs et interim etiam compositiōne vitiōsae quae in hōc ipsum petuntur ut exultent atque lascīviant quālēs illae Maecēnātīs sōle et aurōrā rubent plūrima inter sacra mōvit aquā fraxinōs nē exequiās quidem ūnus inter miserrimōs vidērem meās quod inter haec pessimum est quia in rē trīstī lūdit compositiō. Saepe tamen est vehemēns aliquis sēnsus in verbō quod sī in mediā parte sententiae latet trānsīre intentiōnem et obscūrārī circumjacentibus solet in clausulā positum adsignātur audītōrī et īnfīgitur quāle illud est Cicerōnis ut tibi necesse esset in cōnspectū populī Rōmānī vomere postrīdiē. Trānsfer hoc ultimum minus valēbit. Nam tōtīus ductūs hic est quasi mucrō ut per sē foeda vomendī necessitās jam nihil ultrā expectantibus  hanc quoque adiceret dēfōrmitātem ut cibus tenērī nōn posset postrīdiē. Solēbat Āfer Domitius trāicere in clausulās verba tantum asperandae compositiōnis grātia et maximē in prohoemīīs ut prō Cloatilla grātiās agam continuō et prō Laeliā eīs utrīsque apud tē jūdicem perīclitātur Laelia. Adeō refūgit teneram dēlicātamque modulandī voluptātem ut currentibus per sē numerīs quod eōs inhibēret et obiceret. Amphiboliam quoque fierī vitiōsā locātiōne verbōrum nēmō est quī nesciat. Haec arbitror ut in brevī dē ōrdine fuisse dīcenda quī sī vitiōsus est licet et vīncta ac sit aptē cadēns ōrātiō tamen meritō incomposita dīcātur. Jūnctūra sequitur. Est in verbīs incīsīs membrīs perihodīs omnia namque ista et virtūtēs et vitia in complexū habent. Atque ut ōrdinem sequar prīmum sunt quae imperītīs quoque ad reprehēnsiōnem notābilia videntur id est quae commissīs inter sē verbīs duōbus ex ultimā fīne priōris ac prīmā sequentis syllabā dēfōrme aliquod nōmen efficiunt. Tum vōcālium concursus quod cum accidit hiat et intersistit et quasi labōrat ōrātiō. Pessimē longae quae eāsdem inter sē litterās committunt sonābunt praecipuus tamen erit hiātūs eārum quae cavō aut patulō maximē ōre efferuntur. Ē plānior littera est ī angustior ideōque obscūrius in hīs vitium. Minus peccābit quī longīs brevēs subiciet et adhūc quī praepōnet longae brevem. Minima est in duābus brevibus offēnsiō. Atque cum aliae subjunguntur aliīs proinde asperiōrēs aut leviōrēs erunt prout ōris habitū  similī aut dīversō prōnūntiābuntur. Nōn tamen id ut crīmen ingēns expavēscendum est ac nesciō neglegentiā in hōc an sollicitūdō sit pējor. Inhibeat enim necesse est hic metus impetum dīcendī et ā potiōribus āvertat. Quārē ut neglegentiae est pars hoc patī ita humilitātis ubīque perhorrēscere nimiōsque nōn inmeritō in hāc cūrā putant omnīs Īsocraten secūtōs praecipuēque Theopompum. At Dēmosthenēs et Cicerō modicē respexērunt ad hanc partem. Nam et coeuntēs litterae quae SUNALIFAĪ dīcuntur etiam leviōrem faciunt ōrātiōnem quam sī omnia verba suō fīne cludantur et nōnnumquam hiulca etiam decent faciuntque ampliōra quaedam ut pulchrā ōrātiōne ācta ōrātiō jactātae cum longae per sē et velut opīmae syllabae aliquid etiam mediī temporis inter vōcālēs quasi intersistātur adsūmunt. Quā dē rē ūtar Cicerōnis potissimum verbīs. Habet inquit ille tamquam hiātus et concursus vōcālium molle quiddam et quod indicet nōn ingrātam neglegentiam dē rē hominis magis quam dē verbīs labōrantīs. Cēterum cōnsonantēs quoque eārumque praecipuē quae sunt asperiōrēs in commissūrā verbōrum rixantur ut s ultima cum x proxima quārum trīstior etiam sī bīnae collīdantur strīdor est ut ars studiōrum. Quae fuit causā et Serviō Sulpiciō ut dīxī subtrahendae s litterae quotiēns ultima esset aliāque cōnsonante susciperētur quod reprehendit Lurānius Messāla dēfendit. Nam neque Lūcīlium  putat utī eadem ultima cum dīcit Aesernīnus fuit et dignus locōque et Cicerō in Ōrātōre plūrēs antīquōrum trādit sīc locūtōs. Inde belligerāre pōs merīdiem et illa Cēnsōrī Catōnis dicae fāciaeque m littera in ē mollīta. Quae in veteribus lībrīs repertā mūtāre imperītī solent et dum lībrāriōrum īnsectārī volunt īnscientiam suam cōnfitentur. Atquī eādem illa littera quotiēns ultima est et vōcālem verbī sequentis ita contingit ut in eam trānsīre possit etiam sī scrībitur tamen parum exprimitur ut multum ille et quantum erat adeō ut paene cūjusdam novae litterae sonum reddat. Neque enim eximitur sed obscūrātur et tantum in hōc aliquā inter duās vōcālēs velut nōta est nē ipsae coeant. Videndum etiam nē syllaba verbī priōris ultima et prīma sequentis īdē nec quod nē quis praecipī mīrētur Cicerōnī in epistulīs excidit rēs mihi invīsae vīsae sunt Brūte et in carmine ō fortūnātam nātam mē cōnsule Rōmam. Etiam monosyllaba sī plūra sunt male continuābuntur quia necesse est compositiō multīs clausulīs concīsa subsultet. Ideōque etiam brevium verbōrum ac nōminum vītanda continuātiō et ex dīversō quoque longōrum adfert enim quandam dīcendī tarditātem. Illa quoque vitia sunt ējusdem locī sī cadentia similiter et dēsinentia et eōdem modo dēclīnāta multa junguntur. Nē verba quidem verbīs aut nōmina nōminibus similiaque hīs continuārī decet cum virtūtēs etiam ipsae taedium pariant nisi grātia varietātis adjūtae. Membrōrum incīsōrumque jūnctūrā nōn ea modo est  observanda quae verbōrum quamquam et in hīs extrēma ac prīma coeunt sed plūrimum refert compositiōnis quae quibus antepōnās. Nam et vomēns frustīs esculentīs gremium suum et tōtum tribūnal implēvit  et contrā nam frequentius ūtar īsdem dīversārum quoque rērum exemplīs quō sint magis familiāria saxa atque sōlitūdinēs vōcī respondent bēstiae saepe inmānēs cantū flectuntur atque cōnsistunt magis īnsurgēbat sī verterētur nam plūs est saxa quam bēstiās commovērī vīcit tamen compositiōnis decor. Sed trānseāmus ad numerōs. Omnis strūctūra ac dīmēnsiō et cōpulātiō vōcum cōnstat aut numerīs numerōs RUQMOUS accipī volō aut METROIS id est dīmēnsiōne quādam. Quod etiam sī cōnstat utrumque pedibus habet tamen nōn simplicem differentiam. Nam prīmum numerī spatiō temporum cōnstant metra etiam ōrdine ideōque alterum esse quantitātis vidētur alterum quālitātis. Rhythmos est aut pār ut dactylicus ūna enim syllaba pār est brevibus est quidem vīs eadem et aliīs pedibus sed nōmen illud tenet longam esse duōrum temporum brevem ūnīus etiam puerī sciunt aut sescuplex ut paeanicus is est ex longā et tribus brevibus aut ex tribus brevibus et longā vel aliō quoque modō ut tempora tria ad duo relāta sescuplum faciant aut duplex ut iambōs nam est ex brevī et longa quīque est eī contrārius. Sunt hī et metricī pedēs sed hoc interest quod rhythmō indifferēns dactylicusne ille priōrēs habeat brevēs an sequentēs tempus enim sōlum  mētītur ut ā sublātiōne ad positiōnem idem spatiī sit. Proinde alia ad dīmēnsiō versuum prō dactylicō pōnī nōn poterit anapaestōs aut spondīus nec paeān eadem ratiōne brevibus incipiet ac dēsinet. Neque sōlum alium prō aliō pedem metrōrum ratiō nōn recipit sed nē dactylum quidem aut forte spondīum alterum prō alterō. Itaque sī quīnque continuōs dactylōs ut sunt in illō panditur intereā domūs omnipotentis Olympī cōnfundās solverīs versum. Sunt et illa discrīmina quod rhythmīs lībera spatia metrīs fīnīta sunt et hīs certae clausulae illī quō modō coeperant currunt usque ad metabolēn id est trānsitum ad aliud rhythmī genus et quod metrum in verbīs modo rhythmos etiam in corporis mōtū est. Inānia quoque tempora rhythmī facilius accipient quamquam haec et in metrīs accidunt. Mājor tamen illīc licentia est ubi tempora etiam animō mētiuntur et pedum et digitōrum ictū intervālla signant quibusdam notīs atque aestimant quot brevēs illud spatium habeat inde tetrasemoe pentasemoe deinceps longiōrēs sunt percussiōnēs nam semiōn tempus est ūnum. In compositiōne ōrātiōnis certior et magis omnibus aperta servārī dēbet dīmēnsiō. Est igitur in pedibus et metricīs quidem pedibus quī adeō reperiuntur in ōrātiōne ut in eā frequenter nōn sentientibus nōbīs omnium generum excidant versūs et contrā nihil quod est prōrsa scrīptum nōn  redigī possit in quaedam versiculōrum genera vel in membra sī in tam molestōs incīdimus grammaticōs quam fuērunt quī lyricōrum quōrundam carmina in variās mēnsūrās coēgērunt. At Cicerō frequentissimē dīcit tōtum hoc cōnstāre numerīs ideōque reprehenditur ā quibusdam tamquam ōrātiōnem ad rhythmōs alliget. Nam sunt numerī rhythmoe ut et ipse cōnstituit et secūtī eum Vergilius cum dīcit numerōs meminī sī verba tenērem et Horātius numerīsque fertur  lēge solūtīs. Invādunt ergō hanc inter cēterās vōcem neque enim Dēmosthenīs fulmina tantopere vibrātūra dīcit nisi numerīs contorta ferrentur in quō sī hoc sentit rhythmīs contorta dissentiō. Nam rhythmī ut dīxī neque fīnem habent certum nec ūllam in contextū varietātem sed quā coepērunt sublātiōne ac positiōne ad fīnem usque dēcurrunt ōrātiō nōn dēscendet ad crepitum digitōrum. Idque Cicerō optimē videt ac testātur frequenter sē quod numerōsum sit quaerere ut magis nōn arrhythmum quod esset īnscītum atque agreste quam enrhythmum quod poēticum est esse compositiōnem velit sīcut etiam quōs palaestrītās esse nōlumus tamen esse nōlumus eōs quī dīcuntur apalaestroe. Vērum ea quae efficitur ē pedibus apta conclūsiō nōmen aliquod dēsīderat. Quid sit igitur potius quam numerus sed ōrātōrius numerus ut enthȳmēma rhētoricus syllogismus Ego certē nē in calumniam cadam quā nē M. quidem Tullius caruit  poscō hoc mihi ut cum prō compositō dīxerō numerum et ubicumque jam dīxī ōrātōrium dīcere intellegar. Conlocātiō autem verba jam probātā et ēlēctā et velut adsignāta sibi dēbet cōnectere nam vel dūrē inter sē commissa potiōra sunt inūtilibus. Tamen et ēligere quaedam dum ex iīs quae īdem significent atque īdem valeant permīserim et adicere dum nōn ōtiōsa et dētrahere dum nōn necessāria et figūrīs mūtāre et cāsūs atque numerōs quōrum varietās frequenter grātia compositiōnis adscīta etiam suō nōmine solet esse jūcunda. Etiam ubi aliud ratiō aliud cōnsuētūdō poscet utrum volet sūmat compositiō vītāvisse vel vītāsse dēprehendere vel dēprēndere. Coitūs etiam syllabārum nōn negābō et quidquid sententiīs aut ēlocūtiōnī nōn nocēbit. Praecipuum tamen in hōc opus est scīre quod quoque locō verbōrum maximē quadret. Atque is optimē compōnet quī hoc nōn sōlum compōnendī grātia facit. Ratiō vērō pedum in ōrātiōne est multō quam in versū difficilior prīmum quod versus paucīs continētur ōrātiō longiōrēs habet saepe circumitus deinde quod versus semper similis sibi est et ūnā ratiōne dēcurrit ōrātiōnis compositiō nisi varia est et offendit similitūdine et in adfectātiōne dēprēnditur. Et in omnī quidem corpore tōtōque ut ita dīxerim tractū numerus īnsertus est neque enim loquī possum nisi ē syllabīs brevibus ac longīs ex quibus pedēs fīunt. Magis tamen et dēsīderātur in clausulīs et appāret prīmum quia sēnsus omnis habet suum fīnem poscitque nātūrāle intervāllum quō ā sequentis initiō dīvidātur deinde quod aurēs continuam vōcem secūtae ductaeque velut  prōnō dēcurrentis ōrātiōnis flūmine tum magis jūdicant cum ille impetus stetit et intuendī tempus dedit. Nōn igitur dūrum sit neque abruptum quō animī velut respīrant ac reficiuntur. Haec est sēdēs ōrātiōnis hoc audītor expectat hic laus omnis dēclāmat. Proximam clausulīs dīligentiam postulant initia nam et in haec intentus audītor est. Sed eōrum facilior ratiō est nōn enim cohaerent aliīs nec praecēdentibus serviunt exōrdium sūmunt cum eā quamlibet sit enim compositā ipsa grātiam perdet sī ad eam ruptā viā vēnerīmus. Namque eō fit ut cum Dēmosthenis sevērā videātur compositiō TOĪS QEŌĪS EUXOMAĪ PĀSĪ KAĪ PASAĪS et illa quae ab ūnō quod sciam Brūtō minus probātur cēterīs placet KAN MHPW BALLH MHDE TOCEUH Cicerōnem carpant in hīs familiāris coeperat esse balneātōrī et nōn nimis dūra archipīrātae. Nam balneātōrī et archipīrātae īdem fīnis est quī PĀSĪ KAĪ PASAIS et quī MHDE TOCEUH sed priōra sunt sevēriōra. Est in eō quoque nōnnihil quod hīc singulīs verbīs bīnī pedēs continentur quod etiam in carminibus est praemolle nec sōlum ubi quīnae ut in hīs syllabae nectuntur fortissima Tyndaridārum sed etiam quaternae cum versus  clūditur Appennīnō et armāmentīs et Ōrīōne. Quārē hic quoque vītandum est nē plūrium syllabārum hīs verbīs ūtāmur in fīne. Mediīs quoque nōn ea modo cūra sit ut inter sē cohaereant sed nē pigra nē longa sint nē quod nunc maximē vitium est brevium contextū resultent ac sonum reddant paene puerīlium crepitāculōrum. Nam ut initia clausulaeque plūrimum mōmentī habent quotiēns incipit sēnsūs aut dēsinit sīc in mediīs quoque sunt quīdam cōnātūs iīque leviter īnsistunt ut currentium pēs etiam sī nōn morātur tamen vestīgium facit. Itaque nōn modo membra atque incīsa bene incipere atque clūdī decet sed etiam in iīs quae nōn dubiē contexta sunt nec respīrātiōne ūtuntur sunt illī vel occultī gradūs. Quis enim dubitet ūnum sēnsum in hōc et ūnum spīritum esse animadvertī jūdicēs omnem accūsātōris ōrātiōnem in duās dīvīsam esse partīs tamen et duo prīma verba et tria proxima et deinceps duo rūrsus ac tria suōs quasi numerōs habent spīritum sustinēmus sīc aput rīmās aestimantur. Hae particulae prout sunt gravēs ācrēs lentae celerēs remissae exultantēs proinde id quod ex illīs cōnficitur aut sevērum aut luxuriōsum aut quadrātum aut solūtum erit. Quaedam etiam clausulae sunt claudae atque pendentēs sī relinquantur sed sequentibus suscipī ac sustinērī solent eōque factō vitium quod erat in fīne continuātiō ēmendat. Nōn vult populus Rōmānus obsolētīs  crīminibus accūsārī Verrem dūrum sī dēsinās sed cum est continuātum hīs quae secuntur quamquam nātūrā ipsā dīvīsa sunt nova postulat inaudīta dēsīderat salvus est cursus. Vt adeās tantum dabis male clūderet nam et trimetrī versūs pars ultima est excipit ut tibi cibum vestītumque intrō ferre liceat tantum praeceps adhūc firmātur ac sustinētur ultimō nēmō recūsābat. Versum in ōrātiōne fierī multō foedissimum est tōtum sed etiam in parte dēfōrme utique sī pars posterior in clausulā dēprehendātur aut rūrsus prior in ingressū. Nam quod est contrā saepe etiam decet quia et clūdit interim optimē prīma pars versūs dum intrā paucās syllabās praecipuē sēnārī atque octōnārī in Āfricā fuisse initium sēnārī est prīmum prō Q. Ligāriō caput clūdit esse videātur jam nimis frequēns octōnārium inchoat tālia sunt Dēmosthenīs PASĪ KAĪ PASAĪS PASIN UMIN et tōtum paene prīncipium et ultima versuum initiō conveniunt ōrātiōnis etsī vereor jūdicēs et animadvertī jūdicēs. Sed initia initiīs nōn convenient ut T. Līvius hexametrī exōrdiō coepit factūrusne operae pretium sim nam ita ēditum est quod melius quam quō modo ēmendātur nec clausulae clausulīs ut Cicerō quō mē vertam nesciō quī trimetrī fīnis est.  Trimetrum et sēnārium prōmiscuē dīcere licet sex enim pedēs trēs percussiōnēs habet. Pējus clūdit fīnis hexametrī ut Brūtus in epistulīs neque illī mālunt habēre tūtōrēs aut dēfēnsōrēs quamquam sciunt placuisse Catōnī. Illī minus sunt notābilēs quia hoc genus sermōnī proximum est. Itaque et versus hīc ferē excidunt quōs Brūtus ipsō compōnendī dūrius studiō saepissimē facit nōn rārō Asinius sed etiam Cicerō nōnnumquam ut in prīncipiō statim ōrātiōnis in L. Pīsōnem prō dī inmortālēs quī hic inlūxit diēs Nōn minōre autem cūrā vītandum est quidquid est ENRUQMON quāle apud Sallustium falsō queritur dē nātūrā suā. Quamvīs enim vīncta sit tamen solūta vidērī dēbet ōrātiō. Atquī Platō dīligentissimus compositiōnis in Tīmaeō prīmā statim parte vītāre ista nōn potuit. Nam et initium hexametrī statim inveniās et anacreōntiōn prōtinus cōlon efficiēs et sī velīs trimetrōn et quod duōbus pedibus et parte PENQHMIMERĒS ā Graecīs dīcitur et haec omnia in tribus versibus et Thūcȳdidī UPER HMĪSŪ KĀRĒS EFANHSAN ex mollissimō rhythmōrum genere excidit. Sed quia omnem ōrātōriam compositiōnem pedibus cōnstāre dīxī aliquā dē hīs quoque quōrum nōmina quia variē trāduntur cōnstituendum est quō quemque appellēmus.  Equidem Cicerōnem sequar nam is ēminentissimōs Graecōrum est secūtus exceptō quod pēs mihi trīs syllabās nōn vidētur excēdere quamquam ille paeāne dochmiōque quōrum prior in quattuor secundus in quīnque excurrit ūtātur nec tamen ipse dissimulat quibusdam numerōs vidērī nōn pedēs neque inmeritō quidquid est enim suprā trīs syllabās id est ex plūribus pedibus. Ergō cum cōnstent quattuor pedēs bīnīs octo ternīs spondīōn longīs duābus pyrrhichium quem aliī pariambum vocant brevibus iambum brevī longaque huic contrārium ē longā et brevī chorēum nōn ut aliī trochaeum nōminēmus ex iīs vērō quī ternās syllabās habent dactylum longā duābusque brevibus huic temporibus parem sed retrō āctum appellārī cōnstat anapaestōn. Mediā inter longās brevīs faciet amphimacrōn sed frequentius ējus nōmen est crēticus longa inter brevīs amphibrachys.  huic adversus longīs brevem praecēdentibus palimbacchīus erit. Trēs brevēs trochaeum quem tribrachyn dīcī volunt quī chorēō trochaeī nōmen impōnunt trēs longae molossōn efficient. Hōrum pedum nūllus nōn in ōrātiōnem vēnit sed quō quīque sunt temporibus plēniōrēs longīsque syllabīs magis stabilēs hīs graviōrem faciunt ōrātiōnem brevēs celerem ac mōbilem. Vtrumque locīs ūtile nam et illud ubi opus est vēlōcitāte tardum et sēgne et hoc ubi pondus exigitur praeceps ac resultāns meritō damnētur. Sit in hōc quoque aliquid fortasse mōmentī quod et longīs  longiōrēs et brevibus sunt breviōrēs syllabae ut quamvīs neque plūs duōbus temporibus neque ūnō minus habēre videantur ideōque in metrīs omnēs brevēs omnēsque longae inter sē ipsae sint parēs lateat tamen nesciō quid quod supersit aut dēsit. Nam versuum propria condiciō est ideōque in hīs quaedam etiam commūnēs vēritās vērō quī patitur aequē brevem esse vel longam vōcālem cum est sōla quam cum eam cōnsonantēs ūna plūrēsve praecēdunt Certē in dīmēnsiōne pedum syllaba quae est brevis īnsequente alia vel brevī quae tamen duās prīmās cōnsonantēs habeat fit longa ut agrestem tenuī mūsam nam ā brevīs grēs brevīs faciet tamen longam ā priōrem. Dat igitur illī aliquid ex suō tempore quō modō nisi habet plūs quam quae brevissima quālis ipsa esset dētractīs cōnsonantibus Nunc ūnum tempus accommodat priōrī et ūnum accipit ā sequente ita duae nātūra brevēs positiōne sunt temporum quattuor. Mīror autem in hāc opīniōne doctissimōs hominēs fuisse ut aliōs pedēs ita ēligerent aliōsque damnārent quasi ūllus esset quem nōn sit necesse in ōrātiōne dēprēndī. Licet igitur paeāna sequātur Ephorus inventum ā Thrasymachō probātum ab Aristotele dactylumque ut temperātōs brevibus ac longīs fugiat  trochaeum alterīus tarditāte nimiā alterīus celeritāte damnātā hērōus quī est idem dactylus Aristotelī amplior iambus humilior videātur trochaeum ut nimis currentem damnet eīque cordācis nōmen impōnat eademque dīcant Theodectēs ac Theophrastus similia post eōs  Halicarnāsseus Dionȳsius inrumpent etiam ad invītōs nec semper illīs hērōō aut paeāne suō quem quia versum rārō facit maximē laudant utī licēbit. Vt sint tamen aliīs aliī crēbriōrēs nōn verba facient quae neque augērī nec minuī nec sīcuti modulātiōne prōdūcī aut corripī possunt sed trānsmūtātiō et conlocātiō plērīque enim ex commissūrīs eōrum vel dīvīsiōne fīunt pedēs. Quō fit ut īsdem verbīs aliī atque aliī versūs fīant ut meminī quendam nōn ignōbilem poētam tālīs exarāsse astra tenet caelum mare classēs āreā messem. Hic retrōrsum fit sōtadēus itemque sōtadēus adiu retrō trimetros caput exeruit mōbile pīnus repetīta. Miscendī ergō sunt cūrandumque ut sint plūrēs quī placent et circumfūsī bonīs dēteriōrēs lateant. Nec vērō in litterīs syllabīsque nātūra mūtātur sed refert quae cum quāque optimē coeat. Plūrimum igitur auctōritātis ut dīxī et ponderis habent longae celeritātis brevēs quae sī miscentur quibusdam longīs currunt sī continuantur exultant. Ācrēs quae ex brevibus ad longās īnsurgunt leviōrēs quae ā longīs in brevēs dēscendunt. Optimē incipitur ā longīs rēctē aliquandō ā brevibus ut novum crīmen levius ā duābus ut animadvertī jūdicēs sed hoc prō Cluentiō rēctē quia initium ējus partītiōnis simile est quae celeritāte gaudet.  Clausula quoque ē longīs firmissima est sed venit et in brevēs quamvīs habeātur indifferēns ultima. Neque enim ego ignōrō in fīne prō longā accipī brevem quia vidētur aliquid vacantis temporis ex eō quod īnsequitur accēdere aurēs tamen cōnsulēns meās intellegō multum referre vērēne longa sit quae clūdit an prō longā. Neque enim tam plēnum est dīcere incipientem timēre quam illud ausus est cōnfitērī atquī sī nihil refert brevis an longa sit ultima idem pēs erit vērum nesciō quō modo sedēbit hoc illud subsistet. Quō mōtī quīdam longae ultimae tria tempora dedērunt ut illud tempus quod brevis ex locō accipit huic quoque accēderet. Nec sōlum refert quis cludat pēs sed clūdentem quis antecēdat. Retrōrsum autem neque plūs tribūs iīque sī nōn ternās syllabās habēbunt repetendī erunt absit tam poētica observātiō neque minus duōbus aliōquī pēs erit nōn numerus. Potest tamen vel ūnus esse dichorēus sī ūnus est quī cōnstat ē duōbus chorēīs itemque paeān quī est ex chorēō et pyrrhichiō quem aptum initiīs putant vel contrā quī est ex tribus brevibus et longa cui clausulam adsignant dē quibus ferē duōbus scrīptōrēs hūjus artis locuntur aliī omnēs ut quōcumque sint quoque temporum quod ad ratiōnem pertineat paeānas appellant. Est et dochmius quī fit ex bacchīō et iambō vel iambō et crēticō stabilis in clausulīs et sevērus. Spondīus quoque quō plūrimum est Dēmosthenēs ūsus nōn eōdem modo semper prae sē  habet optimē praecēdet eum crēticus ut in hōc dē quā ego nihil dīcam nisi dēpellendī crīminis causā. Nōn nihil est quod suprā dīxī multum referre ūnōne verbō sint duo pedēs comprehēnsī an uterque liber. Sīc enim fit forte crīminis causā molle archipīrātae mollius sī tribrachys praecēdat facilitātēs temeritātēs. Est enim quoddam ipsā dīvīsiōne verbōrum latēns tempus ut in pentametrī mediō spondīō quī nisi alterīus verbī fīne alterīus initiō cōnstat versum nōn efficit. Potest etiam sī minus bene praepōnī anapaestōs muliere nōn sōlum nōbilī vērum etiam nota. Cum anapaestōs et crēticus iambus quoque quī est utrōque syllaba minor praecēdet enim trēs longās brevīs. Sed et spondīus iambō rēctē praepōnitur īsdem in armīs fuī. Cum spondīus et bacchīus sīc enim fīet ultimus dochmius in armīs fuī. Ex iīs quae suprā probāvī appāret molossōn quoque clausulae convenīre dum habeat ex quōcumque pede ante sē brevem illud scīmus ubicumque sunt esse prō nōbīs. Minus gravis erit spondīus praecēdentibus et pyrrhichiō ut jūdiciī Jūniānī et adhūc pējus priōre paeāne ut Brūte dubitāvī nisi potius hōs esse volumus dactylum et bacchīum. Duo spondīī nōn ferē sē jungī patiuntur quae in versū quoque notābilis clausula est nī cum id fierī potest ex tribus quasi membrīs cūr dē perfugīs nostrīs cōpiās comparat is contrā nosūnā syllabā duābus ūnā. Nē dactylus quidem spondīō bene praepōnitur quia fīnem versus damnāmus in fīne  ōrātiōnis. Bacchīus et clūdit et sibi jungitur venēnum timērēs vel chorēum et spondīum ante sē amat ut venēnum timērēs. Contrārius quoque quī est cludet nisi sī ultimam syllabam longam esse volumus optimēque habēbit ante sē molossōn cīvis Rōmānus sum aut bacchīum quod hic potest nōs possēmus. Sed vērius erit clūdere chorēum praecēdente spondīō nam hic potius est numerus nōs possēmus et Rōmānus sum. Cludet et dichorēus id est īdem pēs sibi ipse jungētur quō Asiānī sunt ūsī plūrimum cūjus exemplum Cicerō pōnit patris dictum sapiēns temeritās fīlī comprobāvit. Accipiet ante sē chorēus et pyrrhichium omnīs prope cīvēs virtūte glōria dignitāte superābat. Cludet et dactylus nisi eum observātiō ultimae crēticum facit muliercula nīxūs in lītore. Habēbit ante sē bene crēticum et iambum spondīum male pējus chorēum. Clūdit amphibrachys Q. Ligārium in Āfricā fuisse sī nōn eum mālumus esse bacchīum. Nōn optimus est trochaeus sī ūlla est ultima brevis quod certē sit necesse est aliōquī quō modo cludet quī placet plērīsque dichorēus Illa observātiōne ex trochaeō fit anapaestōs. Īdem trochaeus praecēdente longa fit paeān quāle est sī poterō et dīxit hoc Cicerō obstat invidia. Sed hunc initiīs dedērunt. Cludet et pyrrhichius chorēō praecēdente nam sīc paeān est. Sed omnēs hī quī in brevēs excidunt minus erunt stabilēs nec alibī ferē satis aptī quam ubi cursus ōrātiōnis exigitur et clausulīs nōn intersistitur. Crēticus et initiīs optimus quod precātūs ā dīs inmortālibus sum et clausulīs in cōnspectū populī Rōmānī vomere postrīdiē. Appāret vērō quam bene  eum praecēdant vel anapaestōs vel ille quī vidētur fīnī aptior paeān. Sed et sē ipse sequitur servāre quam plūrimōs. Sīc melius quam chorēō praecēdente quis nōn turpe dūceret sī ultima brevis prō longā sit sed fingāmus sīc nōn turpe dūcerēs. Sed hic est illud ināne quod dīxī paulum enim morae damus inter ultimum atque proximum verbum et turpe illud intervāllō quōdam prōdūcimus aliōquī sit exultantissimum et trimetrī fīnis quis nōn turpe dūceret sīcut illud ōre excipere licēret sī jungās lascīvī carminis est sed interpūnctīs quibusdam et tribūs quasi initiīs fit plēnum auctōritātis. Nec ego cum praecēdentīs pedēs posuī lēgem dedī nē aliī essent sed quid ferē accideret quid in praesentiā vidērētur optimum ostendī. Quī nōn optimē est sibi jūnctus anapaestōs ut quī sit pentametrī fīnis vel rhythmos quī nōmen ab eō trāxit nam ubi libīdō dominātur innocentiae leve praesidium est nam synaliphē facit ut duae ultimae syllabae prō ūnā sonent melior fīet praecēdente spondīō vel bacchīō ut sī īdem mūtēs leve innocentiae praesidium est. Nōn mē capit ut ā magnīs virīs dissentiam paeān quī est ex tribus brevibus et longa nam est et ipse ūna plūs brevī anapaestōs facilitās et agilitās. Quī quid ita placuerit hīs nōn videō nisi quod illum ferē probāvērunt quibus loquendī magis quam ōrandī studium fuit. Nam et ante sē brevibus gaudet pyrrhichiō vel chorēō mea facilitās nostra facilitās ac praecēdente spondīō tamen plānē fīnis est trimetrī cum sit per sē quoque. Eī contrārius prīncipiīs meritō laudātur nam et prīmam stabilem et trēs celerēs habet. Tamen hoc quoque meliōrēs aliōs putō.  Tōtus vērō hic locus nōn ideō tractātur ā nōbīs ut ōrātiō quae ferrī dēbet ac fluere dīmētiendīs pedibus ac perpendendīs syllabīs cōnsenēscat nam id cum miserī tum in minimīs occupātī est neque enim quī sē tōtum in hāc cūrā cōnsūmpserit potiōribus vacābit sī quidem relictō rērum pondere ac nitōre contemptō tesserulās ut ait Lūcīlius struet et vermiculātē inter sē lexis committet. Nōnne ergō refrīgerētur sīc calor et impetus pereat ut equōrum cursum dēlicātī minūtīs passibus frangunt Quasi vērō fēcerint  sint in compositiōne dēprēnsī sīcut poēma nēmō dubitāverit spīritū quōdam initiō fūsum et aurium mēnsūrā et similiter dēcurrentium spatiōrum observātiōne esse generātum mox in eō repertōs pedēs. Satis igitur in hōc nōs compōnet multa scrībendī exercitātiō ut ex tempore etiam similia fundāmus. Neque vērō tam sunt intuendī pedēs quam ūniversa comprēnsiō ut versum facientēs tōtum illum dēcursum nōn sex vel quīnque partēs ex quibus cōnstat versūs aspiciunt ante enim carmen ortum est quam observātiō carminis ideōque illud Faunī vātēsque canēbant. Ergō quem in poēmate locum habet versificātiō eum in ōrātiōne compositiō. Optimē autem dē illā jūdicant aurēs quae plēna sentiunt et parum explēta dēsīderant et fragōsīs offenduntur levibus mulcentur et contortīs excitantur et stabilia probant clauda dēprēndunt redundantia ac nimia fastīdiunt. Ideōque doctī ratiōnem compōnendī intellegunt etiam indoctī voluptātem. Quaedam vērō trādī arte nōn possunt. Mūtandus est cāsūs sī dūrius is quō coeperāmus ferātur num in quem trānseāmus ex quō praecipī potest Figūra labōrantī  compositiōnī variātā saepe succurrit quae cum ōrātiōnis tum etiam sententiae num praescrīptum ējus reī ūllum est Occāsiōnibus ūtendum et cum rē praesentī dēlīberandum est. Jam vērō spatia ipsa quae in hāc quidem parte plūrimum valent quod possunt nisi aurium habēre jūdicium Cūr alia pauciōribus verbīs satis plēnā vel nimium alia plūribus brevia et abscīsa sint Cūr in circumductiōnibus etiam cum sēnsus fīnītus est aliquid tamen locī vacāre videātur Nēminem vestrum ignōrāre arbitror jūdicēs hunc per hōsce diēs sermōnem vulgī atque hanc opīniōnem populī Rōmānī fuisse. Cūr hōsce potius quam hōs Neque enim erat asperum. Ratiōnem fortasse nōn reddam sentiam esse melius. Cūr nōn satis sit sermōnem vulgī fuisse Compositiō enim patiēbātur ignōrābō sed ut audiō hoc animus accipit plēnum sine hāc geminātiōne nōn esse ad sēnsūs igitur referenda sunt. Nequīs satis forte quid sevērum quid jūcundum sit intellegent facient quidem nātūra duce melius quam arte sed nātūrae ipsī ars inerit. Illud prōrsus ōrātōris scīre ubi quoque genere compositiōnis sit ūtendum. Ea duplex observātiō est altera quae ad pedēs refertur altera quae ad comprēnsiōnēs quae efficiuntur ē pedibus. Ac dē hīs prius. Dīximus igitur esse incīsa membra circumitūs. Incīsum quantum mea fert opīniō erit sēnsus nōn explētō numerō conclūsus plērīsque pars membrī. Tāle est enim quō Cicerō ūtitur Domus tibi dēerat At habēbās. Pecūnia superābat At egēbās. Fīunt autem etiam singulīs verbīs incīsa dīximus testēs dare volumus  incīsum est dīximus. Membrum autem est sēnsūs numerīs conclūsus sed ā tōtō corpore abruptus et per sē nihil efficiēns. Ō callidōs hominēs perfectum est sed remōtum ā cēterīs vim nōn habet ut per sē manus et pēs et caput ō rem excōgitātam. Quandō ergō incipit corpus esse Cum vēnit extrēma conclūsiō quem quasi nostrum fefellit id vōs ita esse factūrōs Quam Cicerō brevissimam putat. Itaque ferē incīsa et in membra mutila sunt et conclūsiōnem utique dēsīderant. Perihodō plūrima nōmina dat Cicerō ambītum circumitum comprēnsiōnem continuātiōnem circumscrīptiōnem. Genera ējus duo sunt alterum simplex cum sēnsus ūnus longiōre ambitū circumdūcitur alterum quod cōnstat membrīs et incīsīs quod plūrēs sēnsūs habet aderat jānitor carceris et carnifex praetōris reliqua. Habet perihodōs membra minimē duo medius numerus vidētur quattuor sed recipit frequenter et plūra. Modus ējus ā Cicerōne aut quattuor sēnāriīs versibus aut ipsīus spīritus modo terminātur. Praestāre dēbet ut sēnsum conclūdat sit aperta ut intellegī possit nōn inmodicā ut memoriā continērī. Membrum longius jūstō tardum brevius īnstabile est. Vbicumque ācriter erit et īnstanter et pugnāciter dīcendum membrātim caesīmque dicēmus nam hoc in ōrātiōne plūrimum valet adeōque rēbus accommodandā compositiō ut asperīs asperōs etiam numerōs adhibērī oporteat et cum dīcente aequē audientem inhorrēscere. Membrātim plērumque nārrābimus aut ipsās perihodōs mājōribus intervāllīs et velut laxiōribus nōdīs resolvēmus exceptīs quae nōn  docendī grātiā sed ōrnandī nārrantur ut in Verrem Proserpinae raptus hīc enim lēnis et fluēns contextus decet. Perihodōs apta prohoemīīs mājōrum causārum ubi sollicitūdine commendātiōne miserātiōne rēs eget item commūnibus locīs et in omnī amplificātiōne sed poscitur tum austēra sī accūsēs tum fūsa sī laudēs. Multum et in epilogīs pollet. Tōtum autem hoc adhibendum est quod sit amplius compositiōnis genus cum jūdex nōn sōlum rem tenet sed etiam captus est ōrātiōne et sē crēdit āctōrī et voluptāte jam dūcitur. Historia nōn tam fīnītōs numerōs quam orbem quendam contextumque dēsīderat. Namque omnia ējus membra cōnexa sunt et quoniam lūbrica est ac fluit ut hominēs quī manibus invicem adprehēnsīs gradum firmant continent et continentur. Dēmōnstrātīvum genus omne fūsiōrēs habet līberiōrēsque numerōs jūdiciāle et contiōnāle ut māteria varium est sīc etiam ipsā conlocātiōne verbōrum. Vbī jam nōbīs pars ex duābus quās modo fēcimus secunda tractanda est. Nam quis dubitat alia lēnius alia concitātius alia sublīmius alia pugnācius alia ōrnātius alia gracilius esse dīcenda gravibus sublīmibus ōrnātīs longās magis syllabās convenīre ita ut lēnia spatium sublīmia et ōrnāta clāritātem quoque vōcālium poscant hīs contrāria magis gaudēre brevibus argūmenta partītiōnēs jocōs et quidquid est sermōnī magis simile Itaque compōnēmus prohoemium variē atque ut sēnsus ējus postulābit. Neque enim accesserim Celsō quī ūnam quandam huic partī fōrmam dedit et optimam compositiōnem esse prohoemīī ut est apud Asinium  dīxit sī Caesar ex omnibus mortālibus quī sunt ac fuērunt posset huic causae disceptātor legī nōn quisquam tē potius optandus nōbīs fuit nōn quia negem hoc aut bene esse compositum sed quia lēgem hanc esse compōnendī in omnibus prīncipiīs recūsem. Nam jūdicis animus variē praeparātur tum miserābilēs esse volumus tum modestī tum ācrēs tum gravēs tum blandī tum flectere tum ad dīligentiam hortārī. Haec ut sunt dīversa nātūrā ita dissimilem compōnendī quoque ratiōnem dēsīderant. An similibus Cicerō ūsus est numerīs in exōrdiō prō Milōne prō Cluentiō prō Ligāriō Nārrātiō ferē tardiōrēs atque ut sīc dīxerim modestiōrēs dēsīderat pedēs ex omnibus maximē mixtōs. Nam et verbīs ut saepius pressa est ita interim īnsurgit sed docēre et īnfīgere animīs rēs semper cupit quod minimē festīnantium opus est ac mihi videātur tōta nārrātiō cōnstāre longiōribus membrīs breviōribus perihodīs. Argūmenta ācria et citāta pedibus quoque ad hanc nātūram commodātīs ūtentur nōn dum ita ut trochaeīs quae celeria quidem sed sine vīribus sunt vērum iīs quī sunt brevibus longīsque mixtī nōn tamen plūrēs longās quam brevīs habent. Jam illa sublīmia spatiōsās clārāsque vōcēs habent amant amplitūdinem dactylī quoque ac paeānis etiam sī mājōre ex parte syllabīs brevibus temporibus tamen satis plēnī. Aspera contrā iambīs maximē concitantur nōn sōlum quod sunt ē duābus modo syllabīs eōque frequentiōrem quasi pulsum habent quae rēs lēnitātī contrāria est sed etiam quod omnibus pedibus īnsurgunt et ā brevibus in longās nītuntur  et crēscunt ideōque meliōrēs chorēīs quī ab longīs in brevēs cadunt. Summissa quālia in epilogīs sunt lentās et ipsa sed minus exclāmantīs exigunt. Vult esse Celsus aliquam et superiōrem compositiōnem quam equidem sī scīrem nōn docērem sed sit necesse est tarda et supīna vērum nisi ex verbīs atque sententiīs per sē sī id quaeritur satis odiōsa esse nōn poterit. Dēnique ut semel fīniam sīc ferē compōnendum quō modō prōnūntiandum erit. An nōn in prohoemīīs plērumque summissī nisi cum in accūsātiōne concitandus est jūdex aut aliquā indignātiōne complendus in nārrātiōne plēnī atque expressī in argūmentīs citātī atque ipsō etiam mōtū celerēs sumus ut in locīs ac dēscrīptiōnibus fūsī ac fluentēs in epilogīs plērumque dējectī et īnfrāctī Atquī corporis quoque mōtus sua quaedam habet tempora et ad signandōs pedēs nōn minus saltātiōnī quam modulātiōnibus adhibētur mūsica ratiō numerōrum. Quid nōn vōx et gestus accommodātur nātūrae ipsārum dē quibus dīcimus rērum Quō minus id mīrēre in pedibus ōrātiōnis cum dēbeant sublīmia ingredī lēnia dūcī ācria currere dēlicāta fluere. Itaque tragoediae ubi recesset adfectātus etiam tumor rērum et spondīīs atque iambīs maximē continētur ēn imperō Argīs scēptra mihi līquit Pelops.  At ille cōmicus aequē sēnārius quem trochaicum vocant plūribus chorēīs quī trochaeī ab aliīs dīcuntur pyrrhichiīsque dēcurrit sed quantum accipit celeritātis tantum gravitātis āmittit quid igitur faciam nōn eam nē nunc quidem Aspera vērō et maledica ut dīxī etiam in carmine iambīs grassantur quis hoc potest vidēre quis potest patī nisi inpudīcus et vorāx et āleō In ūniversum autem sī sit necesse dūram potius atque asperam compositiōnem mālim esse quam effēminātam et ēnervem quālis apud multōs et cotīdiē magis lascīvissimīs syntonōrum modīs saltat. Ac nē tam bona quidem ūlla erit ut dēbeat esse continua et in eōsdem semper pedēs īre. Nam et versificandī genus est ūnam lēgem omnibus sermōnibus dare et id cum manifēstae adfectātiōnis est cūjus reī maximē cavenda suspīciō est tum etiam taedium ex similitūdine ac satietātem creat quoque est dulcius magis perdit atque et fidem et adfectus mōtusque omnis quī est in hāc cūrā dēprēnsus nec potest eī crēdere aut propter eum dolēre et īrāscī jūdex cui putat hoc vacāre. Ideōque interim quaedam quasi solvenda dē industriā sunt et quidem illa maximī labōris nē labōrātā videantur. Sed neque longiōribus quam oportet hyperbatīs compositiōnī serviāmus nē quae ējus reī grātiā fēcerīmus propter eam fēcisse videāmur et certē  nūllum aptum atque idōneum verbum permūtēmus grātia levitātis. Neque enim ūllum erit tam difficile quod nōn commodē īnserī possit nisi quod in ēvītandīs ējus modī verbīs nōn decōrem compositiōnis quaerimus sed facilitātem. Nōn tamen mīrābor Latīnōs magis indulsisse compositiōnī quam Atticōs quō minus in verbīs habeant venustātis et grātiae nec vitium dūxerim sī Cicerō ā Dēmosthene paulum in hāc parte dēscīvit. Sed quae sit differentiā nostrī Graecīque sermōnis explicābit summus līber. Compositiō nam fīnem impōnere ēgressō dēstinātum modum volūminī festīnō dēbet esse honesta jūcunda varia. Ējus trēs partēs ōrdō conjūnctiō numerus. Ratiō in adjectiōne dētractiōne mūtātiōne ūsus prō nātūrā rērum quās dīcimus cūra ita magna ut sentiendī atque ēloquendī prior sit dissimulātiō cūrae praecipua ut numerī sponte flūxisse arcessīsse nōn arcessītī et coāctī esse videantur.  LĪBER DECIMVS Sed haec ēloquendī praecepta sīcut cōgitātiōnī sunt necessāria ita nōn satis ad vim dīcendī valent nisi illīs firma quaedam facilitās quae apud Graecōs hexīs nōminātur accesserit ad quam scrībendō plūs an legendō an dīcendō cōnferātur solēre quaerī sciō. Quod esset dīligentius nōbīs exāminandum citrā sī quālibet eārum rērum possēmus ūna esse contentī vērum ita sunt inter sē cōnexa et indiscrēta omnia ut sī quid ex hīs dēfuerit frūstrā sit in cēterīs labōrātum. Nam neque solida atque rōbusta fuerit umquam ēloquentiā nisi multō stilō vīrēs accēperit et citrā lēctiōnis exemplum labor ille cārēns rēctōre fluitābit et quī sciet quae quoque sint modo dīcenda nisi tamen in prōcīnctū parātamque ad omnīs cāsūs habuerit ēloquentiam velut clausīs thēsaurīs incubābit. Nōn autem ut quidquid praecipuē necessārium est sīc ad efficiendum ōrātōrem maximī prōtinus erit mōmentī. Nam certē cum sit in ēloquendō positum ōrātōris officium dīcere ante omnia est atque hinc initium ējus artis fuisse manifēstum est proximam deinde imitātiōnem novissimam scrībendī quoque dīligentiam. Sed ut pervenīrī ad summā nisi ex prīncipiīs nōn potest ita prōcēdente jam opere jam minimā incipiunt esse quae prīma sunt. Vērum nōs nōn quōmodo sit īnstituendus ōrātor  hōc locō dīcimus nam id quidem aut satis aut certē utī potuimus dictum est sed āthlēta quī omnis jam perdidicerit ā praeceptōre numerōs quō genere exercitātiōnis ad certāmina praeparandus sit. Igitur eum quī rēs invenīre et dispōnere sciet verba quoque et ēligendī et conlocandī ratiōnem percēperit īnstruāmus quā in ōrātiōne quod didicerit facere quam optimē quam facillimē possit. Num ergō dubium est quīn eī velut opēs sint quaedam parandae quibus utī ubicumque dēsīderātum erit possit Eae cōnstant cōpia rērum ac verbōrum. Sed rēs propriae sunt cūjusque causae aut paucīs commūnēs verba in ūniversās paranda quae sī in rēbus singulīs essent singula minōrem cūram postulārent nam cūncta sēsē cum ipsīs prōtinus rēbus offerrent. Sed cum sint aliīs alia aut magis propria aut magis ōrnāta aut plūs efficientia aut melius sonantia dēbent esse nōn sōlum nōta omnia sed in prōmptū atque id ut ita dīcam in cōnspectū ut cum sē jūdiciō dīcentīs ostenderint facilis ex hīs optimōrum sit ēlēctiō. Et quae īdem significārent sciō solitōs ēdiscere quō facilius et occurreret ūnum ex plūribus et cum essent ūsī aliquō sī breve intrā spatium rūrsus dēsīderārētur effugiendae repetītiōnis grātiā sūmerent aliud quō īdem intellegī posset. Quod cum est puerīle et cūjusdam īnfēlīcis operae tum etiam ūtile parum turbam enim tantum modo congregat ex quā sine discrīmine occupet proximum quodque.  Nōbīs autem cōpia cum jūdiciō paranda est vim ōrandī nōn circulātōriam volūbilitātem spectantibus. Id autem cōnsequimur optima legendō atque audiendō nōn enim sōlum nōmina ipsa rērum cognōscēmus hāc cūrā sed quod quoque locō sit aptissimum. Omnibus enim ferē verbīs praeter pauca quae sunt parum verēcunda in ōrātiōne locus est. Nam scrīptōrēs quidem iambōrum veterisque cōmoediae etiam in illīs saepe laudantur sed nōbīs nostrum opus intuērī sat est. Omnia verba exceptīs dē quibus dīxī sunt alicubi optima nam et humilibus interim et vulgāribus est opus et quae nitidiōre in parte videntur sordida ubi rēs poscit propriē dīcuntur. Haec ut sciāmus atque eōrum nōn significātiōnem modo sed fōrmās etiam mēnsūrāsque norimus ut ubicumque erunt posita conveniant nisi multā lēctiōne atque audītiōne adsequī nūllō modō possumus cum omnem sermōnem auribus prīmum accipiāmus. Propter quod īnfantēs ā mūtīs nūtrīcibus jussū rēgum in sōlitūdine ēducātī etiam sī verba quaedam ēmīsisse trāduntur tamen loquendī facultāte caruērunt. Sunt autem alia hūjus nātūrae ut īdem plūribus vōcibus dēclārent ita ut nihil significātiōnis quō potius ūtāris intersit ut ēnsis et gladius. Alia etiam sī propria rērum aliquārum sint nōmina tropicōs quārē tamen ad eundem intellēctum feruntur ut ferrum et mucrō nam per abūsiōnem sīcāriōs etiam omnīs vocāmus quī caedem tēlō quōcumque commīsērunt. Alia circumitū  verbōrum plūrium ostendimus quāle est et pressī cōpia lactis. Plūrima vērō mūtātiōne figūrārum sciō nōn ignōrō et nōn mē fugit et nōn mē praeterit et quis nescit et nēminī dubium est. Sed etiam ex proximō mūtuārī licet. Nam et intellegō et sentiō et videō saepe īdem valent quod sciō. Quōrum nōbīs ūbertātem ac dīvitiās dabit lēctiō ut nōn sōlum quō modō occurrent sed etiam quō modo oportet ūtāmur. Nōn semper enim haec inter sē īdem faciunt nec sīcut dē intellēctū animī rēctē dīxerim videō ita dē vīsū oculōrum intellegō nec ut mucrō gladium sīc mucrōnem gladius ostendit. Sed ut cōpia verbōrum sīc parātur ita nōn verbōrum tantum grātia legendum vel audiendum est. Nam omnium quaecumque docēmus hinc sunt exempla potentiōra etiam ipsīs quae trāduntur artibus cum eō quī discit perductus est ut intellegere eā sine dēmōnstrante et sequī jam suīs vīribus possit quia quae doctor praecēpit ōrātor ostendit. Alia vērō audientīs alia legentīs magis adjuvant. Excitat quī dīcit spīritū ipsō nec imāgine ambitū rērum sed rēbus incendit. Vīvunt omnia enim et moventur excipimusque nova illa velut nāscentia cum favōre ac sollicitūdine nec fortūna modo jūdiciī sed etiam ipsōrum quī ōrant perīculō adficimur. Praeter haec vōx āctiō decōra commodāta ut quis quisque locus postulābit prōnūntiandī vel potentissima in dīcendō ratiō et ut semel dīcam pariter omnia docent. In lēctiōne certius jūdicium quod audientī frequenter aut  suus cuique favor aut ille laudantium clāmor extorquet. Pudet enim dissentīre et velut tacita quādam verēcundiā inhibēmur plūs nōbīs crēdere cum interim et vitiōsa plūribus placent et ā conrogātīs laudantur etiam quae nōn placent. Sed ē contrāriō quoque accidit ut optimē dictīs grātiam prāva jūdicia nōn referant. Lēctiō lībera est nec ut āctiōnis impetus trānscurrit sed repetere saepius licet sīve dubitēs sīve memoriae penitus adfīgere velīs. Repetāmus autem et tractēmus et ut cibōs mānsōs ac prope liquefactōs dēmittimus quō facilius dīgerantur ita lēctiō nōn crūda sed multā iterātiōne mollītā et velut ut cōnfecta memoriae imitātiōnīque trādātur. Ac diū nōn nisi optimus quisque et quī crēdentem sibi minimē fallat legendus est sed dīligenter ac paene ad scrībendī sollicitūdinem nec per partēs modo scrūtanda omnia sed perlēctus liber utique ex integrō resūmendus praecipuēque ōrātiō cūjus virtūtēs frequenter ex industriā quoque occultantur. Saepe enim praeparat dissimulat īnsidiātur ōrātor eaque in prīmā parte āctiōnis dīcit quae sunt in summā prōfutūra itaque suō locō minus placent adhūc nōbīs quārē dicta sint ignōrantibus ideōque erunt cognitīs omnibus repetenda. Illud vērō ūtilissimum nōsse eās causās quārum ōrātiōnēs in manūs sūmpserīmus et quotiēns continget utrimque habitās legere āctiōnēs ut Dēmosthenīs et Aeschinīs inter sē contrāriās et Servī Sulpicī atque Messālae quōrum alter prō Aufidiā contrā dīxit alter et Polliōnis et Cassī reō Asprenāte aliāsque plūrimās. Quīn etiam sī minus  parēs vidēbuntur aliquae tamen ad cognōscendam lītium quaestiōnem rēctē requīrentur ut contrā Cicerōnis ōrātiōnēs Tūberōnis in Ligārium et Hortēnsī prō Verre. Quīn etiam eāsdem causās ut quisque ēgerit ūtile erit scīre. Nam dē domō Cicerōnis dīxit Calidius et prō Milōne ōrātiōnem Brūtus exercitātiōnis grātia scrīpsit etiam sī ēgisse eum Cornēlius Celsus falsō exīstimat et Polliō et Messāla dēfendērunt eōsdem et nōbīs puerīs īnsignēs prō Volusēnō Catulō Domitī Āfrī Crīspī Passiēnī Decimī Laelī ōrātiōnēs ferēbantur. Neque id statim legentī persuāsum sit omnia quae summī auctōrēs dīxerint utique esse perfecta. Nam et lābuntur aliquandō et onerī cēdunt et indulgent ingeniōrum suōrum voluptātī nec semper intendunt animum nōnnumquam fatīgantur cum Cicerōnī dormītāre interim Dēmosthenēs Horātiō vērō etiam Homērus ipse videātur. Summī enim sunt hominēs tamen acciditque iīs quī quidquid apud illōs repperērunt dīcendī lēgem putant ut dēteriōra imitentur id enim est facilius ac sē abundē similēs pūtent sī vitia magnōrum cōnsequantur. Modestō tamen et circumspectō jūdiciō dē tantīs vīrīs prōnūntiandum est nē quod plērīsque accidit damnent quae nōn intellegunt. Ac sī necesse est in alteram errāre partem omnia eōrum legentibus placēre quam multa displicēre māluerim. Plūrimum dīcit ōrātōrī cōnferre Theophrastus lēctiōnem poētārum multīque ējus jūdicium secuntur neque inmeritō  namque ab hīs in rēbus spīritūs et in verbīs sublīmitās et in adfectibus mōtūs omnīs et in persōnīs decor petitur praecipuēque velut attrīta cotīdiānō āctū forēnsī ingenia optimē rērum tālium lībertāte reparantur ideōque in hāc lēctiōne Cicerō requiēscendum putat. Meminerīmus tamen nōn per omnia poētās esse ōrātōrī sequendōs nec lībertāte verbōrum nec licentia figūrārum genus ostentātiōnī comparātum et praeter id quod sōlam petit voluptātem eamque etiam fingendō nōn falsā modō sed etiam quaedam incrēdibilia sectātur patrōciniō quoque aliquō juvārī quod alligātā ad certam pedum necessitātem nōn semper utī propriīs possit sed dēpulsā rēcta viā necessāriō ad ēloquendī quaedam dēverticula cōnfugiat nec mūtāre que modo verba sed extendere corripere convertere dīvidere cōgātur nōs vērō armātōs stāre in aciē et summīs dē rēbus dēcernere et ad victōriam nītī. Neque ego arma squālēre sitū ac rōbīgine velim sed fulgōrem in iīs esse quī terreat quālis est ferrī quō mēns simul vīsusque praestringitur nōn quālis aurī argentīque inbellis et potius habentī perīculōsus. Historia quoque alere ōrātōrem quōdam ūberī jūcundōque sūcō potest. Vērum et ipsa sīc est legenda ut sciāmus plērāsque ējus virtūtēs ōrātōrī esse vītandās. Est enim proxima poētīs et quōdam modo carmen solūtum est et scrībitur ad nārrandum nōn ad probandum tōtumque opus nōn ad āctum reī pugnamque praesentem sed ad memoriam posteritātis et ingeniī fāmam compōnitur ideōque et verbīs remōtiōribus et līberiōribus figūrīs nārrandī taedium ēvītat. Itaque ut dīxī neque illa Sallustiāna brevitās qua nihil  apud aurēs vacuās atque ērudītās potest esse perfectius apud occupātum variīs cōgitātiōnibus jūdicem et saepius inērudītum captanda nōbīs est neque illa Līvī lactea ūbertās satis docēbit eum quī nōn speciem expositiōnis sed fidem quaerit. Adde quod M. Tullius nē Thūcȳdidēn quidem aut Xenophontem ūtilēs ōrātōrī putat quamquam illum bellicum canere hūjus ōre Mūsās esse locūtās exīstimet. Licet tamen nōbīs in dīgressiōnibus utī vel historicō nōnnumquam nitōre dum in iīs dē quibus erit quaestiō meminerīmus nōn āthlētārum torīs sed mīlitum lacertīs opus esse nec uersicolōrem illam quā Dēmētrius Phalēreus dīcēbātur utī vestem bene ad forēnsem pulverem facere. Est et alius ex historiīs ūsus et is quidem maximus sed nōn ad praesentem pertinēns locum ex cognitiōne rērum exemplōrumque quibus in prīmīs īnstrūctūs esse dēbet ōrātor nec omnia testimōnia expectet ā lītigātōre sed plēraque ex vetustāte dīligenter sibi cognita sūmat hoc potentiōra quod ea sōla crīminibus odiī et grātiā vacant. Ā philosophōrum vērō lēctiōne ut essent multa nōbīs petenda vitiō factum est ōrātōrum quī quidem illīs optima suī operis parte cessērunt. Nam et dē jūstīs honestīs ūtilibus iīsque quae sint istīs contrāria et dē rēbus dīvīnīs maximē dīcunt et argūmentantur ācriter et altercātiōnibus atque interrogātiōnibus ōrātōrem futūrum optimē Sōcraticī praeparant. Sed hīs quoque adhibendum est simile jūdicium ut etiam cum in rēbus versēmur īsdem nōn tamen  eandem esse condiciōnem sciāmus lītium ac disputātiōnum forī et audītōriī praeceptōrum et perīculōrum. Crēdō exāctūrōs plērōsque cum tantum esse ūtilitātis in legendō jūdicēmus ut id quoque adjungāmus operī quī sint legendī quae in auctōre quoque praecipua virtūs. Sed persequī singulōs īnfīnītī fuerit operis. Quippe cum in Brūtō M. Tullius tot mīlibus versuum dē Rōmānīs tantum ōrātōribus loquātur et tamen dē omnibus aetātis suae quī quidem tum vīvēbant exceptīs Caesare atque Mārcellō silentium ēgerit quis erit modus sī et illōs et quī posteā fuērunt et Graecōs omnīs et philosophōs   Fuit igitur brevitās illa tūtissima quae est apud Līvium in epistulā ad fīlium scrīpta legendōs Dēmosthenen atque Cicerōnem tum ita ut quisque esset Dēmosthenī et Cicerōnī simillimus. Nōn est dissimulanda nostrī quoque jūdiciī summa paucōs enim vel potius vix ūllum ex iīs quī vetustātem pertulērunt exīstimō posse reperīrī quīn jūdicium adhibentibus allātūrus sit ūtilitātis aliquid cum sē Cicerō ab illīs quoque vetustissimīs auctōribus ingeniōsīs quidem sed artē cārentibus plūrimum fateātur adjūtum. Nec multō aliud dē novīs sentiō quotus enim quisque invenīrī tam dēmēns potest quī nē minimā quidem alicūjus certē fīdūcia partīs memoriam posteritātis spērāverit Quī sī quis est intrā prīmōs statim versus dēprehendētur et citius nōs dīmittet quam ut ējus nōbīs magnō  temporis dētrīmentō cōnstet experīmentum. Sed nōn quidquid ad aliquam partem scientiae pertinet prōtinus ad faciendam etiam phrasīn dē quā loquimur accommodātum. Vērum antequam dē singulīs loquar pauca in ūniversum dē varietāte opīniōnum dīcenda sunt. Nam quīdam sōlōs veterēs legendōs putant neque in ūllīs aliīs esse nātūrālem ēloquentiam et rōbur virīs dignum arbitrantur aliōs recēns haec lascīvia dēliciaeque et omnia ad voluptātem multitūdinis imperītae composita dēlectant. Ipsōrum etiam quī rēctum dīcendī genus sequī volunt aliī pressa dēmum et tenuia et quae minimum ab ūsū cotīdiānō recēdant sānā et vērē Atticā putant quōsdam ēlātior ingeniī vīs et magis concitāta et plēna spīritus capit sunt etiam lēnis et nitidī et compositī generīs nōn paucī amātōrēs. Dē quā differentiā disseram dīligentius cum dē genere dīcendī quaerendum erit interim summātim quid et ā quā lēctiōne petere possint quī cōnfirmāre facultātem dīcendī volent attingam. Paucōs sunt enim ēminentissimī excerpere in animō est facile est autem studiōsīs quī sint hīs simillimī jūdicāre nē quisquam querātur omissōs forte aliquōs quōs ipse valdē probet fateor enim plūrīs legendōs esse quam quī nōminābuntur. Sed nunc genera ipsa lēctiōnum quae praecipuē convenīre intendentibus ut ōrātōrēs fīant exīstimem persequor. Igitur ut Arātus ab Jove incipiendum putat ita nōs rīte  coeptūrī ab Homērō vidēmur. Hic enim quem ad modum ex Ōceanō dīcit ipse amnium fontiumque cursus initium capere omnibus ēloquentiae partibus exemplum et ortum dēdit. Hunc nēmō in magnīs rēbus sublīmitāte in parvīs proprietāte superāverit. Īdem laetus ac pressus jūcundus et gravis tum cōpia tum brevitāte mīrābilis nec poēticā modō sed ōrātōriā virtūte ēminentissimus. Nam ut dē laudibus exhortātiōnibus cōnsōlātiōnibus taceam nōnne vel nōnus liber quō missa ad Achillem lēgātiō continētur vel in prīmō inter ducēs illa contentiō vel dictae in secundō sententiae omnis lītium atque cōnsiliōrum explicant artēs Adfectus quidem vel illōs mītēs vel hōs concitātōs nēmō erit tam indoctus quī nōn in suā potestāte hunc auctōrem habuisse fateātur. Age vērō nōn utriusque operis ingressū in paucissimīs versibus lēgem prohoemiōrum nōn dīcō servāvit sed cōnstituit Nam et benivolum audītōrem invocātiōne deārum quās praesidēre vātibus crēditum est et intentum prōposita rērum magnitūdine et docilem summā celeriter comprēnsa facit. Nārrāre vērō quis brevius quam quī mortem nūntiat Patrocli quis significantius potest quam quī Cūrētum Aetōlōrumque proelium expōnit Jam similitūdinēs amplificātiōnēs exempla dīgressūs signa rērum et argūmenta cēteraque quae probandī ac refūtandī sunt ita multa ut etiam quī dē artibus scrīpsērunt plūrima eārum rērum testimōnia ab hōc poētā petant. Nam epilogus quidem quis umquam poterit illīs Priamī rogantīs Achillem precibus  aequārī Quid in verbīs sententiīs figūrīs dispositiōne tōtīus operis nōnne hūmānī ingeniī modum exceditut magnī sit virī virtūtēs ējus nōn aemulātiōne quod fierī nōn potest sed intellēctū sequī. Vērum hic omnis sine dubiō et in omnī genere ēloquentiae procul ā sē relīquit epicōs tamen praecipuē vidēlicet quia dūrissima in māteriā similī comparātiō est. Rārō adsurgit Hēsiodus magnaque pars ējus in nōminibus est occupāta tamen ūtilēs circā praecepta sententiae levitāsque verbōrum et compositiōnis probābilis daturque eī palma in illō mediō genere dīcendī. Contrā in Antimachō vīs et gravitās et minimē vulgāre ēloquendī genus habet laudem. Sed quamvīs eī secundās ferē grammaticōrum cōnsēnsūs dēferat et adfectibus et jūcunditāte et dispositiōne et omnīnō arte dēficitur ut plānē manifēstō appāreat quantō sit aliud proximum esse aliud secundum. Panyasin ex utrōque mixtum putant in ēloquendō neutrius aequāre virtūtēs alterum tamen ab eō māteriā alterum dispōnendī ratiōne superārī. Apollōnius in ōrdinem ā grammaticīs datum nōn venit quia Aristarchus atque Aristophanēs poētārum jūdicēs nēminem suī temporis in numerum redēgērunt nōn tamen contemnendum ēdidit opus aequālī quādam mediocritāte. Arātī māteria mōtū caret ut in quā nūlla varietās nūllus adfectus nūlla persōna nūlla cūjusquam sit ōrātiō sufficit tamen operī cui sē parem crēdidit. Admīrābilis in suō genere Theocritus sed mūsa illa rūstica et pāstōrālīs nōn forum modo vērum ipsam etiam urbem reformīdat. Audīre videor undique congerentīs nōmina plūrimōrum poētārum. Quid Herculis ācta nōn bene Pīsandrōs Quid Nīcandrum frūstrā secūtī Macer atque Vergilius  Quid Euphoriōnem trānsībimus Quem nisi probāsset Vergilius īdem numquam certē conditōrum Chalcidicō versū carminum fēcisset in Būcolicīs mentiōnem. Quid Horātius frūstrā Tyrtaeum Homērō subjungit Nec sānē quisquam est tam procul ā cognitiōne eōrum remōtus ut nōn indicem certē ex bibliothēcā sūmptum trānsferre in librōs suōs possit. Nec ignōrō igitur quōs trānseō nec utique damnō ut quī dīxerim esse in omnibus ūtilitātis aliquid. Sed ad illōs jam perfectīs cōnstitūtīsque vīribus revertēmur quod in cēnīs grandibus saepe facimus ut cum optimīs satiātī sumus varietās tamen nōbīs ex vīliōribus grāta sit. Tunc et elegīam vacābit in manūs sūmere cūjus prīnceps habētur Callimachus secundās cōnfessiōne plūrimōrum Philētās occupāvit. Sed dum adsequimur illam firmam ut dīxī facilitātem optimīs adsuēscendum est et multa magis quam multōrum lēctiōne fōrmandā mēns et dūcendus color. Itaque ex tribus receptīs Aristarchī jūdiciō scrīptōribus iambōrum ad hexin maxime pertinēbit ūnus Archilochus. Summā in hōc vīs ēlocūtiōnis cum validae tum brevēs vibrantēsque sententiae plūrimum sanguinis atque nervōrum adeō ut videātur quibusdam quod quōquam minor est māteriae esse nōn ingenī vitium. Novem vērō lyricōrum longē Pindarus prīnceps spīritū magnificentia sententiīs figūrīs beātissimā rērum verbōrumque cōpiā et velut quōdam ēloquentiae flūmine propter quae Horātius eum meritō nēminī crēdit imitābilem. Stēsichorum quam sit ingeniō validus  māteriae quoque ostendunt maxima bella et clārissimōs canentem ducēs et epicī carminis onera lyra sustinentem. Reddit enim personīs in agendō simul loquendōque dēbitam dignitātem ac sī tenuisset modum vidētur aemulārī proximus Homērum potuisse sed redundat atque effunditur quod ut est reprehendendum ita cōpiae vitium est. Alcaeus in parte operis aureō plēctrō meritō dōnātur quā tyrannōs īnsectātus multum etiam mōribus cōnfert in ēloquendō quoque brevis et magnificus et dīligēns et plērumque ōrātōrī similis sed et lūsit et in amōrēs dēscendit mājōribus tamen aptior. Simōnidēs tenuis aliōquī sermōne propriō et jūcunditāte quādam commendārī potest praecipua tamen ējus in commovendā miserātiōne virtūs ut quīdam in hāc eum parte omnibus ējusdem operis auctōribus praeferant. Antīqua cōmoedia cum sincēram illam sermōnis Atticī grātiam prope sōla retinet tum fācundissimae lībertātis et sī est in īnsectandīs vitiīs praecipua plūrimum tamen vīrium etiam in cēterīs partibus habet. Nam et grandis et ēlegāns et venusta et nesciō an ūlla post Homērum tamen quem ut Achillem semper excipī pār est aut similior sit ōrātōribus aut ad ōrātōrēs faciendōs aptior. Plūrēs ējus auctōrēs Aristophanēs tamen et Eupolis Cratīnusque praecipuī. Tragoediās prīmus in lūcem Aeschylus prōtulit sublīmis et gravis et grandilocus saepe usque ad vitium sed rudis in plērīsque et incompositus propter quod corrēctās ējus fābulās in certāmen dēferre posteriōribus poētīs Athēniēnsēs  permīsēre suntque eō modo multī corōnātī. Sed longē clārius inlūstrāvērunt hoc opus Sophoclēs atque Eurīpidēs quōrum in disparī dīcendī viā uter sit poēta melior inter plūrimōs quaeritur. Idque ego sānē quoniam ad praesentem māteriam nihil pertinet injūdicātum relinquō. Illud quidem nēmō nōn fateātur necesse est iīs quī sē ad agendum comparant ūtiliōrem longē fore Eurīpiden. Namque is et sermōne quod ipsum reprehendunt quibus gravitās et coturnus et sonus Sophoclī vidētur esse sublīmior magis accēdit ōrātōriō generī et sententiīs dēnsus et in iīs quae ā sapientibus trādita sunt paene ipsīs pār et in dīcendō ac respondendō cuilibet eōrum quī fuērunt in forō disertī comparandus in adfectibus vērō cum omnibus mīrus tum in iīs quī miserātiōne cōnstant facile praecipuus. Hunc et admīrātus maximē est ut saepe testātur et secūtus quamquam in opere dīversō Menander quī vel ūnus meō quidem jūdiciō dīligenter lēctus ad cūncta quae praecipimus effingenda sufficiat ita omnem vītae imāginem expressit tanta in eō inveniendī cōpia et ēloquendī facultās ita est omnibus rēbus personīs adfectibus accommodātus. Nec nihil profectō vīdērunt quī ōrātiōnēs quae Charisī nōmine eduntur ā Menandrō scrīptās putant. Sed mihi longē magis ōrātor probārī in opere suō vidētur nisi forte aut illa jūdicia quae Epitrepontēs Epiclērōs Locroē habent aut meditātiōnēs in Psophodee Nomothete Hypobolimaeō nōn omnibus ōrātōris numerīs sunt  absolūtae. Ego tamen plūs adhūc quiddam conlātūrum eum dēclāmātōribus putō quoniam hīs necesse est secundum condiciōnem contrōversiārum plūrēs subīre persōnās patrum fīliōrum caelibum marītōrum mīlitum rūsticōrum dīvitum pauperum īrāscentium dēprecantium mītium asperōrum. In quibus omnibus mīrē cūstōdītur ab hōc poētā decor. Atque ille quidem omnibus ējusdem operis auctōribus abstulit nōmen et fulgōre quōdam suae clāritātis tenebrās obdūxit. Habent tamen aliī quoque cōmicī sī cum veniā lēgantur quaedam quae possīs dēcerpere et praecipuē Philēmōn quī ut prāvīs suī temporis jūdiciīs Menandrō saepe praelātus est ita cōnsēnsū tamen omnium meruit crēdī secundus. Historiam multī scrīpsēre praeclārē sed nēmō dubitat longē duōs cēterīs praeferendōs quōrum dīversa virtūs laudem paene est parem cōnsecūta. Dēnsus et brevis et semper īnstāns sibi Thūcȳdidēs dulcis et candidus et fūsus Hērodotus ille concitātīs hīc remissīs adfectibus melior ille contiōnibus hic sermōnibus ille vī hic voluptāte. Theopompus hīs proximus ut in historiā praedictīs minor ita ōrātōrī magis similis ut quī antequam est ad hōc opus sollicitātus diū fuerit ōrātor. Philistus quoque merētur quī turbae quamvīs bonōrum post eōs auctōrum eximātur imitātor Thūcȳdidī et ut multō īnfirmior ita aliquātenus lūcidior. Ephorus ut Īsocratī vīsum calcāribus eget. Clītarchī probātur ingenium fidēs īnfāmātur. Longō post intervāllō temporis nātus Tīmāgenēs vel hoc est ipsō probābilīs quod intermissam historiās scrībendī industriam novā laude reparāvit. Xenophōn nōn excidit mihi sed inter philosophōs reddendus est.  Sequitur ōrātōrum ingēns manus ut cum decem simul Athēnīs aetās ūna tulerit. Quōrum longē prīnceps Dēmosthenēs ac paene lēx ōrandī fuit tanta vīs in eō tam dēnsa omnia ita quibusdam nervīs intenta sunt tam nihil ōtiōsum is dīcendī modus ut nec quod dēsit in eō nec quod redundet inveniās. Plēnior Aeschinēs et magis fūsus et grandiōrī similis quō minus strictus est carnīs tamen plūs habet minus lacertōrum. Dulcis in prīmīs et acūtus Hyperīdēs sed minōribus causīs ut nōn dīxerim vīliōribus magis pār. Hīs aetāte Lȳsiās mājor subtīlis atque ēlegāns et quō nihil sī ōrātōrī satis sit docēre quaerās perfectius nihil enim est ināne nihil arcessītum pūrō tamen fontī quam magnō flūminī propior. Īsocratēs in dīversō genere dīcendī nitidus et cōmptūs et palaestrae quam pugnae magis accommodātus omnēs dīcendī venerēs sectātus est nec inmeritō audītōriīs enim sē nōn jūdiciīs comparārat in inventiōne facilis honestī studiōsus in compositiōne adeō dīligēns ut cūra ējus reprehendātur. Neque ego in hīs dē quibus sum locūtus hās sōlās virtūtēs sed hās praecipuās putō nec cēterōs parum fuisse magnōs. Quīn etiam Phalēreā illum Dēmētrium quamquam is prīmus inclīnāsse ēloquentiam dīcitur multum ingeniī habuisse et fācundiae fateor vel ob hōc memoriā dignum quod ultimus est ferē ex Atticīs quī dīcī possit ōrātor quem tamen in illō mediō genere dīcendī praefert omnibus Cicerō. Philosophōrum ex quibus plūrimum sē trāxisse ēloquentiae M. Tullius cōnfitētur quis dubitet Platōnem esse praecipuum sīve acūmine disserendī sīve ēloquendī facultāte dīvīnā quādam et Homērica Multum enim suprā prōrsam  ōrātiōnem et quam pedestrem Graecī vocant surgit ut mihi nōn hominis ingeniō sed quōdam Delphicō videātur ōrāculō īnstīnctus. Quid ego commemorem Xenophontis illam jūcunditātem inadfectātam sed quam nūlla cōnsequī adfectātiō possitut ipsae sermōnem fīnxisse Grātiae videantur et quod dē Perīcle veteris cōmoediae testimōnium est in hunc trānsferrī jūstissimē possit in labrīs ējus sēdisse quandam persuādendī deam. Quid reliquōrum Sōcraticōrum ēlegantiam Quid Aristotelen Quem dubitō scientiā rērum an scrīptōrum cōpiā an ēloquendī ūsū suāvitāte an inventiōnum acūmine an varietāte operum clāriōrem putem. Nam in Theophrastō tam est loquendī nitor ille dīvīnus ut ex eō nōmen quoque trāxisse dīcātur. Minus indulsēre ēloquentiae Stōicī veterēs sed cum honesta suāsērunt tum in colligendō probandōque quae īnstituerant plūrimum valuērunt rēbus tamen acūtī magis quam id quod sānē nōn adfectārunt ōrātiōne magnificī. Īdem nōbīs per Rōmānōs quoque auctōrēs ōrdō dūcendus est. Itaque ut apud illōs Homērus sīc apud nōs Vergilius auspicātissimum dederit exōrdium omnium ējus generis poētārum Graecōrum nostrōrumque haud dubiē proximus. Vtar enim verbīs īsdem quae ex Āfrō Domitiō juvenis excēpī quī mihi interrogantī quem Homērō crēderet maximē accēdere secundus inquit est Vergilius propior tamen prīmō quam tertiō. Et hercule ut illī nātūrae caelestī atque  inmortālī cesserīmus ita cūrae et dīligentiae vel ideō in hōc plūs est quod eī fuit magis labōrandum et quantum ēminentibus vincimur fortasse aequālitāte pēnsāmus. Cēterī omnēs longē sequentur. Nam Macer et Lucrētius legendī quidem sed nōn ut phrasīn id est corpus ēloquentiae faciant ēlegantēs in suā quisque māteriā sed alter humilis alter difficilis. Atacīnus Varrō in iīs per quae nōmen est adsecūtus interpres operis aliēnī nōn spernendus quidem vērum ad augendam facultātem dīcendī parum locuplēs. Ennium sīcut sacrōs vetustāte lūcōs adōrēmus in quibus grandia et antīqua rōbora jam nōn tantam habent speciem quantam religiōnem. Propiōrēs aliī atque ad hōc dē quō loquimur magis ūtilēs. Lascīvus quidem in hērōīs quoque Ovidius et nimium amātor ingeniī suī laudandus tamen partibus. Cornēlius autem Sevērus etiam sī est versificātor quam poēta melior sī tamen ut est dictum ad exemplar prīmī librī bellum Siculum perscrīpsisset vindicāret sibi jūre secundum locum. Serrānum cōnsummārī mors inmātūra nōn passa est puerīlia tamen ējus opera et maximam indolem ostendunt et admīrābilem praecipuē in aetāte illa rēctī generis voluntātem. Multum in Valeriō Flaccō nūper āmīsimus. Vehemēns et poēticum ingenium Salēī Bassī fuit nec ipsum senectūte mātūruit. Rabīrius ac Pedō nōn indignī cognitiōne sī vacet. Lūcānus ārdēns et concitātus et sententiīs clārissimus et ut dīcam quod sentiō magis ōrātōribus quam poētīs imitandus. Hōs nōmināmus quia Germānicum Augustum ab īnstitūtīs studiīs dēflexit cūra terrārum parumque dīs vīsum est esse  eum maximum poētārum. Quid tamen hīs ipsīs ējus operibus in quae dōnātō imperiō juvenis sēcesserat sublīmius doctius omnibus dēnique numerīs praestantius Quis enim caneret bella melius quam quī sīc gerit Quem praesidentēs studiīs deae propius audīrent Cui magis suās artīs aperīret familiāre nūmen Minervā Dīcent haec plēnius futūra saecula nunc enim cēterārum fulgōre virtūtum laus ista praestringitur. Nōs tamen sacra litterārum colentis ferēs Caesar sī nōn tacitum hoc praeterimus et Vergiliānō certē versū testāmur inter victrīcēs hederam tibi serpere laurus. Elegīa quoque Graecōs prōvocāmus cūjus mihi tersus atque ēlegāns maximē vidētur auctor Tibullus. Sunt quī Propertium mālint. Ovidius utrōque lascīvior sīcut dūrior Gallus. Satura quidem tōta nostra est in quā prīmus īnsignem laudem adeptus Lūcīlius quōsdam ita dēditōs sibi adhūc habet amātōrēs ut eum nōn ējusdem modo operis auctōribus sed omnibus poētīs praeferre nōn dubitent. Ego quantum ab illīs tantum ab Horātiō dissentiō quī Lūcīlium fluere lutulentum et esse aliquid quod tollere possīs putat. Nam et ērudītiō in eō mīra et lībertās atque inde acerbitās et abundē salīs. Multum est tersior ac pūrus magis Horātius et nisi labor ējus amōre praecipuus. Multum et vērae glōriae quamvīs ūnō librō Persius meruit. Sunt clārī hodiēque et quī ōlim nōminābuntur. Alterum illud etiam prius saturae genus sed nōn sōla carminum varietāte mixtum condidit Terentius Varrō vir Rōmānōrum ērudītissimus. Plūrimōs hic librōs et doctissimōs composuit perītissimus linguae Latīnae et omnis antīquitātis et rērum Graecārum nostrārumque plūs tamen scientiae conlātūrus quam ēloquentiae. Iambus nōn sānē ā  Rōmānīs celebrātus est ut proprium opus quibusdam interpositus cūjus acerbitās in Catullō Bibāculō Horātiō quamquam illī epōdos intervenit reperiātur. At lyricōrum īdem Horātius ferē sōlus lēgī dignus nam et īnsurgit aliquandō et plēnus est jūcunditātis et grātiae et vārius figūrīs et verbīs fēlīcissimē audāx. Sī quem adicere vēlīs is erit Caesius Bassus quem nūper vīdimus sed eum longē praecēdunt ingenia vīventium. Tragoediae scrīptōrēs veterum Accius atque Pācuvius clārissimī gravitāte sententiārum verbōrum pondere auctōritāte persōnārum. Cēterum nitor et summā in excolendīs operibus manūs magis vidērī potest temporibus quam ipsīs dēfuisse vīrium tamen Acciō plūs tribuitur Pācuvium vidērī doctiōrem quī esse doctī adfectant volunt. Jam Vārī Thyestēs cuilibet Graecārum comparārī potest. Ovidī Mēdēa vidētur mihi ostendere quantum ille vir praestāre potuerit sī ingeniō suō imperāre quam indulgēre māluisset. Eōrum quōs vīderim longē prīnceps Pompōnius Secundus quem senēs quem parum tragicum putābant ērudītiōne ac nitōre praestāre cōnfitēbantur. In cōmoediā maximē claudicāmus. Licet Varrō Mūsās Aēlī Stilōnis sententia Plautīnō dīcat sermōne locūtūrās fuisse sī Latīnē loquī vellent licet Caecilium veterēs laudibus ferant licet Terentī scrīpta ad Scīpiōnem Āfricānum referantur quae tamen sunt in hōc genere ēlegantissima et plūs adhūc habitūra grātiae sī intrā versūs trimetrōs stetissent vix levem cōnsequimur umbram adeō ut mihi sermō ipse Rōmānus nōn recipere  videātur illam sōlīs concessam Atticīs venerem cum eam nē Graecī quidem in aliō genere linguae optinuerint. Togātīs excellit Afrānius utinam nōn inquināsset argūmenta puerōrum foedīs amōribus mōrēs suōs fassus. At nōn historia cesserit Graecīs. Nec oppōnere Thūcȳdidī Sallustium verear nec indignētur sibi Hērodotus aequārī Titum Līvium cum in nārrandō mīrae jūcunditātis clārissimīque candōris tum in contiōnibus suprā quam ēnārrārī potest ēloquentem ita quae dīcuntur omnia cum rēbus tum personīs accommodāta sunt adfectūs quidem praecipuēque eōs quī sunt dulciōrēs ut parcissimē dicam nēmō historicōrum commendāvit magis. Ideōque illam inmortālem Sallustī vēlōcitātem dīversīs virtūtibus cōnsecūtus est. Nam mihi ēgregiē dīxisse vidētur Servīlius Noniānus parēs eōs magis quam similēs quī et ipse ā nōbīs audītus est clārī vir ingeniī et sententiīs crēber sed minus pressus quam historiae auctōritās postulat. Quam paulum aetāte praecēdēns eum Bassus Aufidius ēgregiē utique in librīs bellī Germānicī praestitit genere ipsō probābilīs in omnibus sed in quibusdam suīs ipse vīribus minor. Superest adhūc et exōrnat aetātis nostrae glōriam vir saeculōrum memoriā dignus quī ōlim nōminābitur nunc intellegitur. Habet amatoresnec inmeritoCremutī lībertās quamquam circumcīsīs quae dīxisse eī nocuerat sed ēlātum abundē spīritum et audācēs sententiās dēprehendās etiam in iīs quae manent. Sunt et aliī scrīptōrēs bonī sed nōs genera dēgustāmus nōn bibliothēcās excutimus.  Ōrātōrēs vērō vel praecipuē Latīnam ēloquentiam parem facere Graecae possunt nam Cicerōnem cuicumque eōrum fortiter opposuerim. Nec ignōrō quantam mihi concitem pugnam cum praesertim nōn id sit prōpositī ut eum Dēmosthenī comparem hōc tempore neque enim attinet cum Dēmosthenen in prīmīs legendum vel ēdiscendum potius putem. Quōrum ego virtūtēs plērāsque arbitror similēs cōnsilium ōrdinem dīvidendī praeparandī probandī ratiōnem omnia dēnique quae sunt inventiōnis. In ēloquendō est aliqua dīversitās dēnsior ille hic cōpiōsior ille conclūdit adstrictius hic lātius pugnat ille acūmine semper hīc frequenter et pondere illīc nihil dētrahī potest hic nihil adicī cūrae plūs in illō in hoc nātūrae. Salibus certē et commiserātiōne quae duo plūrimum in adfectibus valent vincimus. Et fortasse epilogōs illī mōs cīvitātis abstulerit sed et nōbīs illa quae Atticī mīrantur dīversa Latīnī sermōnis ratiō minus permīserit. In epistulīs quidem quamquam sunt utriusque dialogīsve quibus nihil ille nūlla contentiō est. Cēdendum vērō in hōc quod et prior fuit et ex magnā parte Cicerōnem quantus est fēcit. Nam mihi vidētur M. Tullius cum sē tōtum ad imitātiōnem Graecōrum contulisset effīnxisse vim Dēmosthenis cōpiam Platōnis jūcunditātem Īsocratis. Nec vērō quod in quoque optimum fuit studiō cōnsecūtus est tantum sed plūrimās vel potius omnēs ex sē ipsō virtūtēs extulit inmortālis ingeniī beātissima ūbertās. Nōn enim pluviās ut ait Pindarus aquās colligit sed vīvō gurgite exundat dōnō quōdam prōvidentiae genitus in quō tōtās vīrēs  suās ēloquentia experīrētur. Nam quis docēre dīligentius movēre vehementius potest cui tanta umquam jūcunditās adfuitut ipsa illā quae extorquet impetrāre eum crēdās et cum trānsversum vī suā jūdicem ferat tamen ille nōn rapī videātur sed sequī. Jam in omnibus quae dīcit tanta auctōritās inest ut dissentīre pudeat nec advocātī studium sed testis aut jūdicis adferat fidem cum interim haec omnia quae vix singula quisquam intentissima cūra cōnsequī posset fluunt inlabōrāta et illa quā nihil pulchrius audītum est ōrātiō prae sē fert tamen fēlīcissimam facilitātem. Quārē nōn inmeritō ab hominibus aetātis suae rēgnāre in jūdiciīs dictus est apud posterōs vērō id cōnsecūtus ut Cicerō jam nōn hominis nōmen sed ēloquentiae habeātur. Hunc igitur spectēmus hoc prōpositum nōbīs sit exemplum ille sē prōfēcisse sciat cui Cicerō valdē placēbit. Multa in Asiniō Polliōne inventiō summā dīligentiā adeō ut quibusdam etiam nimia videātur et cōnsiliī et animī satis ā nitōre et jūcunditāte Cicerōnis ita longē abest ut vidērī possit saeculō prior. At Messāla nitidus et candidus et quōdam modo praeferēns in dīcendō nōbilitātem suam vīribus minor. C. vērō Caesar sī forō tantum vacāsset nōn alius ex nostrīs contrā Cicerōnem nōminārētur tanta in eō vīs est id acūmen ea concitātiō ut illum eōdem animō dīxisse quō bellāvit appāreat exōrnat tamen haec omnia mīra sermōnis cūjus propriē studiōsus fuit ēlegantia. Multum ingeniī in Caeliō et praecipuē in accūsandō multa urbānitās dignusque vir cui et mēns melior et vīta longior contigisset. Invēnī quī Calvum praeferrent omnibus invēnī quī Cicerōnī crēderent eum nimiā contrā sē  calumniā vērum sanguinem perdidisse sed est et sānctā et gravis ōrātiō et castīgāta et frequenter vehemēns quoque. Imitātor autem est Atticōrum fēcitque illī properāta mors injūriam sī quid adjectūrus sibi nōn sī quid dētractūrus fuit. Et Servius Sulpicius īnsignem nōn inmeritō fāmam tribus ōrātiōnibus meruit. Multa sī cum jūdiciō lēgātur dabit imitātiōne digna Cassius Sevērus quī sī cēterīs virtūtibus colōrem et gravitātem ōrātiōnis adjēcisset pōnendus inter praecipuōs foret. Nam et ingeniī plūrimum est in eō et acerbitās mīra et urbānitās et sermō sed plūs stomachō quam cōnsiliō dedit praetereā ut amārī salēs ita frequenter amāritūdō ipsa ridicula est. Sunt aliī multī disertī quōs persequī longum est. Eōrum quōs vīderim Domitius Āfer et Iūlius Āfricānus longē praestantissimī. Verbōrum artē ille et tōtō genere dīcendī praeferendus et quem in numerō veterum habēre nōn timeās hīc concitātior sed in cūrā verbōrum nimius et compositiōne nōnnumquam longior et trālātiōnibus parum modicus. Erant clāra et nūper ingenia. Nam et Trachalus plērumque sublīmis et satis apertus fuit et quem velle optima crēderēs audītus tamen mājor nam et vōcīs quantam in nūllō cognōvī fēlīcitās et prōnūntiātiō vel scaenīs suffectūra et decor omnia dēnique eī quae sunt extrā superfuērunt et Vibius Crīspus compositus et jūcundus et dēlectātiōnī nātus prīvātīs tamen causīs quam pūblicīs melior. Jūliō Secundō sī longior contigisset aetās clārissimum profectō nōmen ōrātōris apud posterōs foret adjēcisset enim atque adiciēbat cēterīs virtūtibus suīs quod dēsīderārī potest id est autem ut esset multō magis pugnāx et saepius ad cūram rērum ab ēlocūtiōne respiceret. Cēterum interceptus  quoque magnum sibi vindicat locum ea est fācundiā tantā in explicandō quod velit grātia tam candidum et leve et speciōsum dīcendī genus tanta verbōrum etiam quae adsūmpta sunt proprietās tanta in quibusdam ex perīculō petītīs significantiā. Habēbunt quī post nōs dē ōrātōribus scrībent magnam eōs quī nunc vigent māteriam vērē laudandī sunt enim summa hodiē quibus inlūstrātur forum ingenia. Namque et cōnsummātī jam patrōnī veteribus aemulantur et eōs juvenum ad optima tendentium imitātur ac sequitur industria. Supersunt quī dē philosophiā scrīpserint quō in genere paucissimōs adhūc ēloquentēs litterae Rōmānae tulērunt. Idem igitur M. Tullius quī ubīque etiam in hōc opere Platōnis aemulus extitit. Ēgregius vērō multōque quam in ōrātiōnibus praestantior Brūtus suffēcit ponderī rērum sciās eum sentīre quae dīcit. Scrīpsit nōn parum multa Cornēlius Celsus Sextiōs secūtus nōn sine cultū ac nitōre. Plautus in Stōicīs rērum cognitiōnī ūtilis in Epicurīīs levīs quidem sed nōn injūcundus tamen auctor est Catius. Ex industriā Senecam in omnī genere ēloquentiae distulī propter vulgātam falsō dē mē opīniōnem quā damnāre eum et invīsum quoque habēre sum crēditus. Quod accidit mihi dum corruptum et omnibus vitiīs frāctum dīcendī genus revocāre ad sevēriōra jūdicia contendō tum autem sōlus hic ferē in manibus adulēscentium fuit. Quem nōn equidem omnīnō cōnābar excutere sed potiōribus praeferrī nōn sinēbam quōs ille nōn dēstiterat incessere cum dīversī sibi cōnscius generis placēre sē in dīcendō posse quibus illī placērent diffīderet. Amābant autem eum magis quam imitābantur tantumque ab illō  dēfluēbant quantum ille ab antīquīs dēscenderat. Foret enim optandum parēs ac saltem proximōs illī virō fierī. Sed placēbat propter sōla vitia et ad eā sē quisque dīrigēbat effingenda quae poterat deinde cum sē jactāret eōdem modo dīcere Senecam īnfāmābat. Cūjus et multae aliōquī et magnae virtūtēs fuērunt ingenium facile et cōpiōsum plūrimum studiī multa rērum cognitiō in quā tamen aliquandō ab iīs quibus inquīrenda quaedam mandābat dēceptus est. Tractāvit etiam omnem ferē studiōrum māteriam nam et ōrātiōnēs ējus et poēmata et epistulae et dialogī feruntur. In philosophiā parum dīligēns ēgregius tamen vitiōrum īnsectātor fuit. Multae in eō clāraeque sententiae multa etiam mōrum grātiā legenda sed in ēloquendō corrupta plēraque atque eō perniciōsissima quod abundant dulcibus vitiīs. Vellēs eum suō ingeniō dīxisse aliēnō jūdiciō nam sī aliquā contempsisset sī parum nōn concupīsset sī nōn omnia sua amāsset sī rērum pondera minūtissimīs sententiīs nōn frēgisset cōnsēnsū potius ērudītōrum quam puerōrum amōre comprobārētur. Vērum sīc quoque jam rōbustīs et sevēriōre genere satis firmātīs legendus vel ideō quod exercēre potest utrimque jūdicium. Multa enim ut dīxī probanda in eō multa etiam admīranda sunt ēligere modo cūrae sit quod utinam ipse fēcisset digna enim fuit illā nātūrā quae meliōra vellet quod volvit effēcit. Ex hīs cēterīsque lēctiōne dignīs auctōribus et verbōrum sūmenda cōpia est et varietās figūrārum et compōnendī ratiō tum ad exemplum virtūtum omnium mēns dērigenda. Neque  enim dubitārī potest quīn artis pars magna contineātur imitātiōne. Nam ut invenīre prīmum fuit estque praecipuum sīc ea quae bene inventa sunt ūtile sequī. Atque omnis vītae ratiō sīc cōnstat ut quae probāmus in aliīs facere ipsī velimus. Sīc litterārum ductus ut scrībendī fīat ūsus puerī secuntur sīc mūsicī vōcem docentium pictōrēs opera priōrum rūsticī probātam experīmentō cultūram in exemplum intuentur omnīs dēnique disciplīnae initia ad prōpositum sibi praescrīptum fōrmārī vidēmus. Et hercule necesse est aut similēs aut dissimilēs bonīs sīmus. Similem rārō nātūra praestat frequenter imitātiō. Sed hoc ipsum quod tantō faciliōrem nōbīs ratiōnem rērum omnium facit quam fuit iīs quī nihil quod sequerentur habuērunt nisi cautē et cum jūdiciō adprehenditur nocet. Ante omnia igitur imitātiō per sē ipsa nōn sufficit vel quia pigrī est ingeniī contentum esse iīs quae sint ab aliīs inventa. Quid enim futūrum erat temporibus illīs quae sine exemplō fuērunt sī hominēs nihil nisi quod jam cognōvissent faciendum sibi aut cōgitandum putāssent Nempe nihil fuisset inventum. Cūr igitur nefās est reperīrī aliquid ā nōbīs quod ante nōn fuerit An illī rudēs sōla mentis nātūrā ductī sunt in hōc ut tam multa generārent nōs ad quaerendum nōn eō ipsō concitēmur quod certē scīmus invēnisse eōs quī quaesiērunt Et cum illī quī nūllum cūjusquam reī habuērunt magistrum plūrima in posterōs trādiderint nōbīs ūsus aliārum rērum ad ēruendās aliās nōn prōderit sed nihil habēbimus nisi beneficiī aliēnī Quem ad modum quīdam pictōrēs in id sōlum student ut dēscrībere tabulās mēnsūrīs ac līneīs sciant. Turpe etiam illud est contentum esse id cōnsequī quod imitēris. Nam rūrsus quid erat futūrum sī nēmō plūs effēcisset eō quem sequēbātur Nihil in poētīs  suprā Līvium Andronīcum nihil in historiīs suprā pontificum annālēs habērēmus ratibus adhūc nāvigārēmus nōn esset pictūra nisi quae līneās modo extrēmās umbrae quam corpora in sōle fēcissent circumscrīberet. Ac sī omnia percēnseās nūlla sit ars quālis inventa est nec intrā initium stetit nisi forte nostrā potissimum tempora damnāmus hūjus īnfēlīcitātis ut nunc dēmum nihil crēscat nihil autem crēscit sōla imitātiōne. Quod sī priōribus adicere fās nōn est quō modo spērāre possumus illum ōrātōrem perfectum cum in iīs quōs maximōs adhūc nōvimus nēmō sit inventus in quō nihil aut dēsīderētur aut reprehendātur. Sed etiam quī summa nōn adpetent contendere potius quam sequī dēbent. Nam quī hoc agit ut prior sit forsitan etiam sī nōn trānsierit aequābit. Eum vērō nēmō potest aequāre cūjus vestīgiīs sibi utique īnsistendum putat necesse est enim semper sit posterior quī sequitur. Adde quod plērumque facilius est plūs facere quam īdem tantam enim difficultātem habet similitūdō ut nē ipsa quidem nātūrā in hōc ita eualuerit ut nōn rēs quae simillimae quaeque parēs maximē videantur utique discrīmine aliquō discernantur. Adde quod quidquid alterī simile est necesse est minus sit eō quod imitātur ut umbra corpore et imāgō faciē et āctus histriōnum vērīs adfectibus. Quod in ōrātiōnibus quoque ēvenit. Namque iīs quae in exemplum adsūmimus subest nātūra et vēra vīs contrā omnis imitātiō facta est et ad aliēnum prōpositum commodātur. Quō fit ut minus sanguinis ac vīrium dēclāmātiōnēs habeant quam ōrātiōnēs quod in illīs vēra in hīs adsimulāta māteria est. Adde quod ea quae in ōrātōre maxima sunt imitābilia nōn sunt ingenium inventiō vīs facilitās et quidquid artē nōn trāditur. Ideōque plērīque cum verba  quaedam ex ōrātiōnibus excerpsērunt aut aliquōs compositiōnis certōs pedēs mīrē ā sē quae lēgērunt effingī arbitrantur cum et verba intercīdant invalēscantque temporibus ut quōrum certissima sit rēgula in cōnsuētūdine eaque nōn suā nātūrā sint bona aut mala nam per sē sonī tantum sunt sed prout oportūne propriēque aut secus conlocāta sunt et compositiō cum rēbus accommodāta sit tum ipsā varietāte grātissima. Quāpropter exāctissimō jūdiciō circā hanc partem studiōrum exāminanda sunt omnia. Prīmum quōs imitēmur nam sunt plūrimī quī similitūdinem pessimī cūjusque et corruptissimī concupierint tum in ipsīs quōs ēlēgerīmus quid sit ad quod nōs efficiendum compārēmus. Nam in magnīs quoque auctōribus incīdunt aliquā vitiōsa et ā doctīs inter ipsōs etiam mūtuō reprehēnsa atque utinam tam bona imitantēs dīcerent melius quam mala pējus dīcunt. Nec vērō saltem iīs quibus ad ēvītanda vitia jūdiciī satis fuit sufficiat imāginem virtūtis effingere et sōlam ut ita dīxerim cutem vel potius illās Epicūrī figūrās quās ē summīs corporibus dīcit effluere. Hoc autem iīs accidit quī nōn intrōspectīs penitus virtūtibus ad prīmum sē velut aspectum ōrātiōnis aptārunt et cum iīs fēlīcissimē cessit imitātiō verbīs atque numerīs sunt nōn multum differentēs vim dīcendī atque inventiōnis nōn adsecuntur sed plērumque dēclīnant in pējus et proxima virtūtibus vitia comprehendunt fīuntque prō grandibus tumidī pressīs exīlēs fortibus temerāriī laetīs corruptī compositīs exultantēs simplicibus neglegentēs. Ideōque quī horridē atque incompositē quidlibet illud frīgidum  et ināne extulērunt antīquīs sē parēs crēdunt quī carent cultū atque sententiīs Atticīs scīlicet quī praecīsīs conclūsiōnibus obscūrī Sallustium atque Thūcȳdiden superant trīstēs ac jējūnī Polliōnem aemulantur ōtiōsī et supīnī sī quid modo longius circumdūxērunt jūrant ita Cicerōnem locūtūrum fuisse. Nōveram quōsdam quī sē pulchrē expressisse genus illud caelestis hūjus in dīcendō vīrī sibi vidērentur sī in clausulā posuissent esse videātur. Ergō prīmum est ut quod imitātūrus est quisque intellegat et quārē bonum sit sciat. Tum in suscipiendō onere cōnsulat suās vīrēs. Nam quaedam sunt imitābilia quibus aut īnfirmitās nātūrae nōn sufficiat aut dīversitās repugnet nē cui tenue ingenium erit sōla velit fortia et abrupta cui forte quidem sed indomitum amōre subtīlitātis et vim suam perdat et ēlegantiam quam cupit nōn persequātur nihil est enim tam indecēns quam cum mollia dūrē fīunt. Atque ego illī praeceptōrī quem īnstitueram in librō secundō crēdidī nōn ea sola docenda esse ad quae quemque discipulōrum nātūra compositum vidēret nam is et adjuvāre dēbet quae in quoque eōrum invenit bona et quantum fierī potest adicere quae dēsunt et ēmendāre quaedam et mūtāre. Rēctor enim est aliēnōrum ingeniōrum atque fōrmātor difficilius est nātūram suam fingere. Sed nē ille quidem doctor quamquam omnia quae rēcta sunt velit esse in suīs audītōribus quam plēnissima in eō tamen cui nātūram obstāre vīderit labōrābit. Id quoque vītandum in quō magna pars errat nē in ōrātiōne poētās nōbīs et historicōs in illīs operibus ōrātōrēs aut dēclāmātōrēs imitandōs pūtēmus. Suā cuique prōpositō lēx  suus decor est nec cōmoedia in coturnōs adsurgit nec contrā tragoediā soccō ingreditur. Habet tamen omnis ēloquentia aliquid commūne id imitēmur quod commūne est. Etiam hoc solet incommodī accidere iīs quī sē ūnī alicui generī dēdidērunt ut sī asperitās iīs placuit alicūjus hanc etiam in lēnī ac remissō causārum genere nōn exuant sī tenuitās aut jūcunditās in asperīs gravibusque causīs ponderī rērum parum respondeant cum sit dīversa nōn causārum modo inter ipsās condiciō sed in singulīs etiam causīs partium sintque alia lēniter alia asperē alia concitātē alia remissē alia docendī alia movendī grātia dīcenda quōrum omnium dissimilis atque dīversa inter sē ratiō est. Itaque nē hoc quidem suāserim ūnī sē alicui propriē quem per omnia sequātur addīcere. Longē perfectissimus Graecōrum Dēmosthenēs aliquid tamen aliquō in locō melius aliī plūrima ille. Sed nōn quī maximē imitandus et sōlus imitandus est. Quid ergō nōn est satis omnia sīc dīcere quō modo M. Tullius dīxit Mihi quidem satis esset sī omnia cōnsequī possem. Quid tamen nocēret vim Caesaris asperitātem Caelī dīligentiam Polliōnis jūdicium Calvī quibusdam in locīs adsūmere Nam praeter id quod prūdentīs est quod in quoque optimum est sī possit suum facere tum in tantā reī difficultāte ūnum intuentīs vix aliquā pars sequitur ideōque cum tōtum exprimere quem ēlēgerīs paene sit hominī inconcessum plūrium bona pōnāmus ante oculōs ut aliud ex aliō haereat et quō quidque locō conveniat aptēmus. Imitātiō autem nam saepius īdem dīcam nōn sit tantum in verbīs. Illūc intendenda mēns quantum fuerit illīs vīrīs  decōris in rēbus atque persōnīs quod cōnsilium quae dispositiō quam omnia etiam quae dēlectātiōnī videantur data ad victōriam spectent quid agātur prohoemīō quae ratiō et quam varia nārrandī quae vīs probandī ac refellendī quanta in adfectibus omnīs generis movendīs scientiā quamque laus ipsa populāris ūtilitātis grātia adsūmpta quae tum est pulcherrima cum sequitur nōn cum arcessītur. Haec sī pervīderīmus tum vērē imitābimur. Quī vērō etiam propria hīs bona adjēcerit ut suppleat quae dēerant circumcīdat sī quid redundābit is erit quem quaerimus perfectūs ōrātor quem nunc cōnsummārī potissimum oporteat cum tantō plūra exempla bene dīcendī supersunt quam illīs quī adhūc summī sunt contigērunt. Nam erit haec quoque laus eōrum ut priōrēs superāsse posterōs docuisse dicantur. Et haec quidem auxilia extrīnsecus adhibentur in iīs autem quae nōbīs ipsīs paranda sunt ut labōris sīc ūtilitātis etiam longē plūrimum adfert stilus. Nec inmeritō M. Tullius hunc optimum effectōrem ac magistrum dīcendī vocat cui sententiae persōnam L. Crassī in disputātiōnibus quae sunt dē Ōrātōre adsignandō jūdicium suum cum illīus auctōritāte conjūnxit. Scrībendum ergō quam dīligentissimē et quam plūrimum. Nam ut terra altē refossā generandīs alendīsque sēminibus fēcundior sīc profectus nōn ā summō petītūs studiōrum frūctūs et fundit ūberius et fidēlius continet. Nam sine hāc quidem cōnstantia ipsa illa ex tempore dīcendī facultās inānem modo loquācitātem dabit et verba in labrīs nāscentia. Illīc rādīcēs illīc fundāmenta sunt illīc opēs velut  sānctiōre quōdam aerāriō conditae unde ad subitōs quoque cāsus cum rēs exiget prōferantur. Vīrēs faciāmus ante omnia quae sufficiant labōrī certāminum et ūsū nōn exhauriantur. Nihil enim rērum ipsa nātūrā voluit magnum efficī cito praeposuitque pulcherrimō cuique operī difficultātem quae nāscendī quoque hanc fēcerit lēgem ut mājōra animālia diūtius vīsceribus parentīs continērentur. Sed cum sit duplex quaestiō quō modo et quae maximē scrībī oporteat jam hinc ōrdinem sequar. Sit prīmō vel tardus dum dīligēns stilus quaerāmus optima nec prōtinus offerentibus sē gaudeāmus adhibeātur jūdicium inventīs dispositiō probatīs dīlēctūs enim rērum verbōrumque agendus est et pondera singulōrum exāminanda. Post subeat ratiō conlocandī versenturque omnī modō numerī nōn ut quodque sē prōferet verbum occupet locum. Quae quidem ut dīligentius exequāmur repetenda saepius erunt scrīptōrum proxima. Nam praeter id quod sīc melius junguntur priōribus sequentiā calor quoque ille cōgitātiōnis quī scrībendī morā refrīxit recipit ex integrō vīrēs et velut repetītō spatiō sūmit impetum quod in certāmine saliendī fierī vidēmus ut cōnātum longius petant et ad illud quō contenditur spatium cursū ferantur utque in jaculandō bracchia redūcimus et expulsūrī tēla nervōs retrō tendimus. Interim tamen sī feret flātūs danda sunt vēla dum nōs indulgentia illa nōn fallat omnia enim nostra dum nāscuntur placent aliōquī nec scrīberentur. Sed redeāmus ad jūdicium et retractēmus suspectam facilitātem. Sīc scrīpsisse Sallustium accēpimus et sānē manifēstus est etiam ex opere ipsō labor. Vergilium quoque paucissimōs diē  composuisse versūs auctor est Varius. Ōrātōris quidem alia condiciō est itaque hanc moram et sollicitūdinem initiīs imperō. Nam prīmum hoc cōnstituendum hōc optinendum est ut quam optimē scrībāmus celeritātem dabit cōnsuētūdō. Paulātim rēs facilius sē ostendent verba respondēbunt compositiō sequētur cūncta dēnique ut in familiā bene īnstitūta in officiō erunt. Summā haec est reī cito scrībendō nōn fit ut bene scrībātur bene scrībendō fit ut cito. Sed tum maximē cum facultās illa contigerit resistāmus ut prōvideāmus et ferentīs equōs frēnīs quibusdam coerceāmus quod nōn tam moram faciet quam novōs impetus dabit. Neque enim rūrsus eōs quī rōbur aliquod in stilō fēcerint ad īnfēlīcem calumniandī sē poenam alligandōs putō. Nam quō modō sufficere officiīs cīvīlibus possit quī singulīs āctiōnum partibus īnsenēscat Sunt autem quibus nihil sit satis omnia mūtāre omnia aliter dīcere quam occurrit velint incrēdulī quīdam et dē ingeniō suō pessimē meritī quī dīligentiam putant facere sibi scrībendī difficultātem. Nec prōmptum est dīcere utrōs peccāre validius putem quibus omnia sua placent an quibus nihil. Accidit enim etiam ingeniōsīs adulēscentibus frequenter ut labōre cōnsūmantur et in silentium usque dēscendant nimiā bene dīcendī cupiditāte. Quā dē rē meminī nārrāsse mihi Jūlium Secundum illum aequālem meum atque ā mē ut nōtum est familiāriter amātum mīrae fācundiae vīrum īnfīnītae tamen cūrae quid esset sibi ā patruō suō dictum. Is fuit Iūlius Flōrus in ēloquentiā Galliārum quoniam ibi dēmum exercuit eam prīnceps aliōquī inter paucōs disertus et dignus illā propinquitāte. Is cum Secundum scholae adhūc operātum trīstem forte vīdisset  interrogāvit quae causa frontis tam adductae. Nec dissimulāvit adulēscēns tertium jam diem esse quod omnī labōre māteriae ad scrībendum dēstinātae nōn invenīret exōrdium quō sibi nōn praesēns tantum dolor sed etiam dēspērātiō in posterum fieret. Tum Flōrus adrīdēns numquid tū inquit melius dīcere vīs quam potes Ita sē rēs habet cūrandum est ut quam optimē dicāmus dīcendum tamen prō facultāte ad prōfectum enim opus est studiō nōn indignātiōne. Vt possīmus autem scrībere etiam plūra et celerius nōn exercitātiō modo praestābit in quā sine dubiō multum est sed etiam ratiō sī nōn resupīnī spectantēsque tēctum et cōgitātiōnem murmure agitantēs expectāverīmus quid obveniat sed quid rēs poscat quid persōnam deceat quod sit tempus quī jūdicis animus intuitī hūmānō quōdam modō ad scrībendum accesserīmus. Sīc nōbīs et initia et quae secuntur nātūra ipsa praescrībit. Certa sunt enim plēraque et nisi cōnīveāmus in oculōs incurrunt ideōque nec indoctī nec rūsticī diū quaerunt unde incipiant quō pudendum est magis sī difficultātem facit doctrīna. Nōn ergō semper pūtēmus optimum esse quod latet inmūtēscāmus aliōquī sī nihil dīcendum videātur nisi quod nōn invenīmus. Dīversum est huic eōrum vitium quī prīmō dēcurrere per māteriam stilō quam vēlōcissimō volunt et sequentēs calōrem atque impetum ex tempore scrībunt hanc silvam vocant. Repetunt deinde et compōnunt quae effūderant sed verba ēmendantur et numerī manet in rēbus temere congestīs quae fuit levitās. Prōtinus ergō adhibēre cūram rēctius erit atque ab initiō sīc opus dūcere ut caelandum nōn ex integrō fabricandum sit.  Aliquandō tamen adfectūs sequēmur in quibus ferē plūs calor quam dīligentia valet. Satis appāret ex eō quod hanc scrībentium neglegentiam damnō quid dē illīs dictandī dēliciīs sentiam. Nam in stilō quidem quamlibet properātō dat aliquam cōgitātiōnī moram nōn cōnsequēns celeritātem ējus manūs ille cui dictāmus urget atque interim pudet etiam dubitāre aut resistere aut mūtāre quasi cōnscium īnfirmitātis nostrae timentis. Quō fit ut nōn rudia tantum et fortuita sed inpropria interim dum sōla est cōnectendī sermōnis cupiditās effluant quae nec scrībentium cūram nec dīcentium impetum cōnsequantur. At īdem ille quī excipit sī tardior in scrībendō aut incertior in legendō velut offēnsātor fuerit inhibētur cursus atque omnis quae erat concepta mentis intentiō mōra et interdum īrācundia excutitur. Tum illa quae altiōrem animī mōtum secuntur quaeque ipsa animum quōdam modo concitant quōrum est jactāre manum torquēre vultum simul et interim objūrgāre quaeque Persius notat cum leviter dīcendī genus significat nec pluteum inquit caedit nec dēmorsōs sapit unguis etiam rīdicula sunt nisi cum sōlī sumus. Dēnique ut semel quod est potentissimum dīcam sēcrētum quod dictandō perit atque līberum arbitrīs locum et quam altissimum silentium scrībentibus maximē convenīre nēmō dubitāverit. Nōn tamen prōtinus audiendī quī crēdunt aptissima in hōc nemora silvāsque quod illa caelī lībertās locōrumque amoenitās sublīmem animum et  beātiōrem spīritum pārent. Mihi certē jūcundus hīc magis quam studiōrum hortātor vidētur esse sēcessūs. Namque illa quae ipsa dēlectant necesse est āvocent ab intentiōne operis dēstinātī. Neque enim sē bonā fide in multa simul intendere animus tōtum potest et quōcumque respexit dēsinit intuērī quod prōpositum erat. Quārē silvārum amoenitās et praeterlābentia flūmina et īnspīrantēs rāmīs arborum aurae volucrumque cantus et ipsa lātē circumspiciendī lībertās ad sē trahunt ut mihi remittere potius voluptās ista videātur cōgitātiōnem quam intendere. Dēmosthenēs melius quī sē in locum ex quō nūlla exaudīrī vōx et ex quō nihil prōspicī posset recondēbat nē aliud agere mentem cōgerent oculī. Ideōque lūcubrantēs silentium noctis et clūsum cubiculum et lūmen ūnum velut rēctōs maximē teneat. Sed cum in omnī studiōrum genere tum in hōc praecipuē bona valētūdō quaeque eam maximē praestat frūgālitās necessāria est cum tempora ab ipsā rērum nātūrā ad quiētem refectiōnemque nōbīs data in ācerrimum labōrem convertimus. Cui tamen nōn plūs inrogandum est quam quod somnō supererit aut nōn dēerit. Obstat enim dīligentiae scrībendī etiam fatīgātiō et abundē sī vacet lūcīs spatia sufficiunt occupātōs in noctem necessitās agit. Est tamen lūcubrātiō quotiēns ad eam integrī ac refectī venīmus optimum sēcrētī genus. Sed silentium et sēcessus et undique līber animus ut sunt maximē optanda ita nōn semper possunt contingere ideōque nōn statim sī quid obstrepet abiciendī cōdicēs erunt et dēplōrandus diēs vērum incommodīs repugnandum et hīc faciendus ūsus ut omnia quae impedient vincat intentiō quam sī tōtā mente in opus ipsum dērēxerīs nihil eōrum quae oculīs vel auribus incursant ad animum perveniet. An vērō frequenter etiam fortuita hoc cōgitātiō praestat ut  obviōs nōn videāmus et itinere dēerrēmus nōn cōnsequēmur īdem sī et voluerīmus Nōn est indulgendum causīs dēsidiae. Nam sī nōn nisi refectī nōn nisi hilarēs nōn nisi omnibus aliīs cūrīs vacantēs studendum exīstimārīmus semper erit propter quod nōbīs ignōscāmus. Quārē in turbā itinere convīviīs etiam faciat sibi cōgitātiō ipsa sēcrētum. Quid aliōquī fīet cum in mediō forō tot circumstantibus jūdiciīs jūrgiīs fortuitīs etiam clāmōribus erit subitō continuā ōrātiōne dīcendum sī particulās quās cērīs mandāmus nisi in sōlitūdine reperīre nōn possumus Propter quae īdem ille tantus amātor sēcrētī Dēmosthenēs in lītore in quō sē maximō cum sonō flūctus inlīderet meditāns cōnsuēscēbat contiōnum fremitus nōn expavēscere. Illa quoque minōrā sed nihil in studiīs parvum est nōn sunt trānseunda scrībī optimē cērīs in quibus facillima est ratiō dēlendī nisi forte vīsus īnfirmior membrānārum potius ūsum exiget quae ut juvant aciem ita crēbrā relātiōne quoad intinguntur calamī morantur manum et cōgitātiōnis impetum frangunt. Relinquendae autem in utrōlibet genere contrā erunt vacuae tabellae in quibus lībera adiciendī sit excursiō. Nam interim pigritiam ēmendandī angustiae faciunt aut certē novōrum interpositiōne priōra cōnfundant. Nē lātās quidem ultrā modum esse cērās velim expertus juvenem studiōsum aliōquī praelongōs habuisse sermōnēs quia illōs numerō versuum mētiēbātur idque vitium quod frequentī admonitiōne corrigī nōn potuerat mūtātīs cōdicibus esse sublātum. Dēbet vacāre etiam locus in quō notentur quae scrībentibus solent extrā ōrdinem id est ex aliīs quam quī sunt in manibus locī occurrere. Inrumpunt enim  optimī nōnnumquam sēnsūs quōs neque īnserere oportet neque differre tūtum est quia interim ēlābuntur interim memoriae suī intentōs ab aliā inventiōne dēclīnant ideōque optimē sunt in dēpositō. Sequitur ēmendātiō pars studiōrum longē ūtilissima neque enim sine causā crēditum est stilum nōn minus agere cum dēlet. Hūjus autem operis est adicere dētrahere mūtāre. Sed facilius in iīs simpliciusque jūdicium quae replenda vel dēicienda sunt premere vērō tumentia humilia extollere luxuriantia adstringere inōrdināta dīgerere solūta compōnere exultantiā coercēre duplicis operae nam et damnanda sunt quae placuerant et invenienda quae fūgerant. Nec dubium est optimum esse ēmendandī genus sī scrīpta in aliquod tempus repōnantur ut ad eā post intervāllum velut nova atque aliēna redeāmus nē nōbīs scrīpta nostra tamquam recentēs fētūs blandiantur. Sed neque hoc contingere semper potest praesertim ōrātōrī cui saepius scrībere ad praesentīs ūsūs necesse est et ipsa ēmendātiō fīnem habet. Sunt enim quī ad omnia scrīpta tamquam vitiōsa redeant et quasi nihil fās sit rēctum esse quod prīmum est melius exīstiment quidquid est aliud idque faciant quotiēns librum in manūs resūmpsērunt similēs medicīs etiam integra secantibus. Accidit itaque ut cicātrīcōsa sint et exsanguia et cūra pējōra. Sit ergō aliquandō quod placeat aut certē quod sufficiat ut opus poliat līma nōn exterat. Temporis quoque esse dēbet modus. Nam quod Cinnae Zmyrnam novem annīs accēpimus scrīptam et panēgyricum Īsocratis quī parcissimē decem annīs dīcunt ēlabōrātum ad ōrātōrem nihil pertinet cūjus nūllum erit sī tam tardum fuerit auxilium.  Proximum est ut dicāmus quae praecipuē scrībenda sint hexin parantibus. Nōn est hūjus quidem operis ut explicēmus quae sint māteriae quae prīma aut secunda aut deinceps tractanda sint nam id factum est jam prīmō librō quō puerōrum et secundō quō jam rōbustōrum studiīs ōrdinem dedimus sed dē quō nunc agitur unde cōpia ac facilitās maximē veniat. Vertere Graecā in Latīnum veterēs nostrī ōrātōrēs optimum jūdicābant. Id sē L. Crassus in illīs Cicerōnis dē Ōrātōre librīs dīcit factitāsse id Cicerō suā ipse persōnā frequentissimē praecipit quīn etiam librōs Platōnis atque Xenophontis ēdidit hōc genere trālātōs id Messālae placuit multaeque sunt ab eō scrīptae ad hunc modum ōrātiōnēs adeō ut etiam cum illa Hyperīdīs prō Phrȳnē difficillimā Rōmānīs subtīlitāte contenderet. Et manifēsta est exercitātiōnis hūjusce ratiō. Nam et rērum cōpia Graecī auctōrēs abundant et plūrimum artīs in ēloquentiam intulērunt et hōs trānsferentibus verbīs utī optimīs licet omnibus enim ūtimur nostrīs. Figūrās vērō quibus maximē ōrnātur ōrātiō multās ac variās excōgitandī etiam necessitās quaedam est quia plērumque ā Graecīs Rōmāna dissentiunt. Sed et illa ex Latīnīs conversiō multum et ipsa contulerit. Ac dē carminibus quidem nēminem crēdō dubitāre quō sōlō genere exercitātiōnis dīcitur ūsus esse Sulpicius. Nam et sublīmis spīritus attollere ōrātiōnem potest et verba poētica lībertāte audāciōra nōn praesūmunt eadem propriē dīcendī  facultātem. Sed et ipsīs sententiīs adicere licet ōrātōrium rōbur et omissa supplēre effusa substringere. Neque ego paraphrasīn esse interpretātiōnem tantum volō sed circā eōsdem sēnsūs certāmen atque aemulātiōnem. Ideōque ab illīs dissentiō quī vertēre ōrātiōnēs Latīnās vetant quia optimīs occupātīs quidquid aliter dīxerīmus necesse sit esse dēterius. Nam neque semper est dēspērandum aliquid illīs quae dicta sunt melius posse reperīrī neque adeō jējūnam ac pauperem nātūra ēloquentiam fēcit ut ūna dē rē bene dīcī nisi semel nōn possit. Nisi forte histriōnum multa circā vōcēs eāsdem variāre gestus potest ōrandī minor vīs ut dīcātur aliquid post quod in eādem māteriā nihil dīcendum sit. Sed ēsto neque melius quod invenīmus esse neque pār est certē proximīs locus. An vērō ipsī nōn bis ac saepius dē eādem rē dīcimus et quidem continuās nōnnumquam sententiasnīsī forte contendere nōbīscum possumus cum aliīs nōn possumus. Nam sī ūnō genere bene dīcerētur fās erat exīstimārī praeclūsam nōbīs ā priōribus viam nunc vērō innumerābilēs sunt modī plūrimaeque eōdem viae dūcunt. Suā brevitātī grātiā suā cōpiae alia trālātīs virtūs alia propriīs hoc ōrātiō rēcta illud figūra dēclīnāta commendat. Ipsa dēnique ūtilissima est exercitātiōnī difficultās. Quid quod auctōrēs maximī sīc dīligentius cognōscuntur Nōn enim scrīpta lēctiōne sēcūrā trānscurrimus sed tractāmus singula et necessāriō intrōspicimus et quantum virtūtīs habeant vel hoc ipsō cognōscimus quod imitārī nōn possumus. Nec aliēna tantum trānsferre sed etiam nostra plūribus modīs tractāre prōderit ut ex industriā sūmāmus sententiās quāsdam eāsque versēmus quam numerōsissimē velut  eadem cēra aliae aliaeque fōrmae dūcī solent. Plūrimum autem parārī facultātis exīstimō ex simplicissimā quāque māteriā. Nam illa multiplicī persōnārum causārum temporum locōrum dictōrum factōrum dīversitāte facile dēlitēscet īnfirmitās tot sē undique rēbus ex quibus aliquam adprehendās offerentibus. Illud virtūtis indicium est fundere quae nātūrā contracta sunt augēre parva varietātem similibus voluptātem expositīs dare et bene dīcere multa dē paucīs. In hōc optimē facient īnfīnītae quaestiōnēs quās vocārī thesīs dīximus quibus Cicerō jam prīnceps in rē pūblicā exercērī solēbat. Hīs cōnfīnis est dēstrūctiō et cōnfirmātiō sententiārum. Nam cum sit sententia dēcrētum quoddam atque praeceptum quod dē rē idem dē jūdiciō reī quaerī potest. Tum locī commūnēs quōs etiam scrīptōs ab ōrātōribus scīmus. Nam quī haec rēcta tantum et in nūllōs flexūs recēdentia cōpiōsē tractāverit utique in illīs plūrēs excursūs recipientibus magis abundābit eritque in omnīs causās grātus omnēs enim generālibus quaestiōnibus cōnstant. Nam quid interest Cornēlius tribūnus plēbis quod cōdicem lēgerit reus sit an quaerāmus violēturne mājestās sī magistrātūs rogātiōnem suam populō ipse recitārit Milō Clōdium rēctēne occīderit veniat in jūdicium an oporteatne īnsidiātōrem interficī vel perniciōsum reī pūblicae cīvem etiam sī nōn īnsidiētur Catō Marciam honestēne trādiderit Hortēnsiō  an conveniatne rēs tālis bonō virō Dē persōnīs jūdicātur sed dē rēbus contenditur. Dēclāmātiōnēs vērō quālēs in scholīs rhētorum dīcuntur sī modo sunt ad vēritātem accommodātae et ōrātiōnibus similēs nōn tantum dum adolēscit prōfectūs sunt ūtilissimae quae inventiōnem dispositiōnem pariter exercent sed etiam cum est cōnsummātus ac jam in forō clārus alitur enim atque ēnitēscit velut pābulō laetiōre fācundiā et adsiduā contentiōnum asperitāte fatīgātā renovātur. Quāpropter historiae nōnnumquam ūbertās in aliquā exercendī stilī parte pōnenda et dialogōrum lībertāte gestiendum. Nē carmine quidem lūdere contrārium fuerit sīcut āthlētae remissa quibusdam temporibus cibōrum atque exercitātiōnum certā necessitāte ōtiō et jūcundiōribus epulīs reficiuntur. Ideōque mihi vidētur M. Tullius tantum intulisse ēloquentiae lūmen quod in hōs quoque studiōrum sēcessus excurrit. Nam sī nōbīs sōla māteria fuerit ex lītibus necesse est dēterātur fulgor et dūrēscat articulus et ipse ille mucrō ingeniī cotīdiāna pugna retundātur. Sed quem ad modum forēnsibus certāminibus exercitātōs et quasi mīlitantis reficit ac reparat haec velut sagīnā dīcendī sīc adulēscentēs nōn dēbent nimium in falsā rērum imāgine dētinērī et inānibus simulācrīs usque adeō ut difficilis ab hīs dīgressus sit adsuēfacere nē ab illā in quā prope cōnsenuērunt umbra vēra discrīmina velut quendam sōlem reformīdent. Quod accidisse etiam M. Porciō Latrōnī quī prīmus clārī nōminis professor fuit trāditur ut cum eī summam in scholīs opīniōnem optinentī causā in forō esset ōranda inpēnsē petierit utī subsellia in basilicam trānsferrentur ita  illī caelum novum fuit ut omnis ējus ēloquentia continērī tēctō ac parietibus vidērētur. Quārē juvenis quī ratiōnem inveniendī ēloquendīque ā praeceptōribus dīligenter accēperit quod nōn est īnfīnītī operis sī docēre sciant et velint exercitātiōnem quoque modicam fuerit cōnsecūtus ōrātōrem sibi aliquem quod apud mājōrēs fierī solēbat dēligat quem sequātur quem imitētur jūdiciīs intersit quam plūrimīs et sit certāminis cui dēstinātur frequēns spectātor. Tum causās vel eāsdem quās agī audierit stilō et ipse compōnat vel etiam aliās vērās modo et utrimque tractet et quod in gladiātōribus fierī vidēmus dēcrētōriīs exerceātur ut fēcisse Brūtum dīximus prō Milōne. Melius hoc quam rescrībere veteribus ōrātiōnibus ut fēcit Cestius contrā Cicerōnis āctiōnem habitam prō eōdem cum alteram partem satis nōsse nōn posset ex sōlā dēfēnsiōne. Citius autem idōneus erit juvenis quem praeceptor coēgerit in dēclāmandō quam simillimum esse vēritātī et per tōtās īre māteriās quārum nunc facillima et maximē favōrābilia dēcerpunt. Obstant huic quod secundō locō posuī ferē turba discipulōrum et cōnsuētūdō classium certīs diēbus audiendārum nōnnihil etiam persuāsiō patrum numerantium potius dēclāmātiōnēs quam aestimantium. Sed quod dīxī prīmō ut arbitror librō nec ille sē bonus praeceptor mājōre numerō quam sustinēre possit onerābit et nimiam loquācitātem recīdet ut omnia quae sunt in contrōversiā nōn ut quīdam volunt quae in rērum nātūrā dicantur et vel longiōre potius diērum spatiō laxābit dīcendī necessitātem vel māteriās dīvidere permittet. Dīligenter effecta plūs prōderit quam plūrēs inchoātae et quasi dēgustātae. Propter quod  accidit ut nec suō locō quidque pōnātur nec illa quae prīma sunt servent suam lēgem juvenibus flōsculōs omnium partium in eā quae sunt dictūrī congerentibus quō fit ut timentēs nē sequentia perdant priōra cōnfundant. Proxima stilō cōgitātiō est quae et ipsa vīrēs ab hōc accipit et est inter scrībendī labōrem extemporālemque fortūnam mediā quaedam et nesciō an ūsūs frequentissimī. Nam scrībere nōn ubīque nec semper possumus cōgitātiōnī temporis ac locī plūrimum est. Haec paucīs admodum hōrīs magnās etiam causās complectitur haec quotiēns intermissus est somnus ipsīs noctis tenebrīs adjuvātur haec inter mediōs rērum āctus aliquid invenit vacuī nec ōtium patitur. Neque vērō rērum ōrdinem modo quod ipsum satis erat intrā sē ipsa dispōnit sed verba etiam cōpulat tōtamque ita contexit ōrātiōnem ut eī nihil praeter manum dēsit nam memoriae quoque plērumque inhaerent fidēlius quae nūllā scrībendī sēcūritāte laxantur. Sed nē ad hanc quidem vim cōgitandī pervenīrī potest aut subitō aut cito. Nam prīmum facienda multō stilō fōrma est quae nōs etiam cōgitantīs sequātur tum adsūmendus ūsus paulātim ut pauca prīmum complectāmur animō quae reddī fidēliter possint mox per incrēmenta tam modica ut onerārī sē labor ille nōn sentiat augendā vīs et exercitātiōne multa continenda est quae quidem maxima ex parte memoriā cōnstat ideōque aliquā mihi in illum locum differenda sunt eō tamen pervenit ut is cui nōn refrāgētur ingenium ācrī studiō adjūtus tantum cōnsequātur ut eī tam quae  cōgitārit quam quae scrīpserit atque ēdidicerit in dīcendō fidem servent. Cicerō certē Graecōrum Mētrodōrum Scēpsium et Empylum Rhodium nostrōrumque Hortēnsium trādidit quae cōgitāverant ad verbum in agendō rettulisse. Sed sī forte aliquī inter dīcendum offulserit extemporālis color nōn superstitiōsē cōgitātīs dēmum est inhaerendum. Neque enim tantum habent cūrae ut nōn sit dandus et fortūnae locus cum saepe etiam scrīptīs ea quae subitō nāta sunt īnserantur. Ideōque tōtum hoc exercitātiōnis genus ita īnstituendum ut et dīgredī ex eō et redīre in id facile possīmus. Nam ut prīmum est domō adferre parātam dīcendī cōpiam et certam ita refūtāre temporis mūnera longē stultissimum est. Quārē cōgitātiō in hōc praeparētur ut nōs fortūna dēcipere nōn possit adjuvāre possit. Id autem fīet memoriae vīribus ut illa quae complexī animō sumus fluant sēcūra nōn sollicitōs et respicientēs et ūnā spē suspēnsōs recordātiōnis nōn sinant prōvidēre aliōquī vel extemporālem temeritātem mālō quam male cohaerentem cōgitātiōnem. Pējus enim quaeritur retrōrsus quia dum illa dēsīderāmus ab aliīs āvertimur et ex memoriā potius rēs petimus quam ex māteriā. Plūra sunt autem sī utrimque quaerendum est quae invenīrī possunt quam quae inventa sunt. Maximus vērō studiōrum frūctus est et velut prīmus quīdam plius longī labōris ex tempore dīcendī facultās  quam quī nōn erit cōnsecūtus mea quidem sententia cīvīlibus officiīs renūntiābit et sōlam scrībendī facultātem potius ad alia opera convertet. Vix enim bonae fideī vīrō convēnit auxilium in pūblicum pollicērī quod praesentissimīs quibusque perīculīs dēsit  intrāre portum ad quem nāvīs accēdere nisi lēnibus ventīs vecta nōn possit siquidem innumerābilēs accidunt subitae necessitātēs vel apud magistrātūs vel repraesentātīs jūdiciīs continuō agendī. Quārum sī quā nōn dīcō cuicumque innocentium cīvium sed amīcōrum ac propinquōrum alicui ēvēnerit stābitne mūtus et salūtārem petentibus vōcem statimque sī nōn succurrātur peritūrīs morās et sēcessum et silentium quaeret dum illa verba fabricentur et memoriae īnsīdant et vōx ac latus praeparētur Quae vērō patitur hoc ratiō ut quisquam sit ōrātor aliquandō Mittō cāsus quid cum adversāriō respondendum erit fīet Nam saepe ea quae opīnātī sumus et contrā quae scrīpsimus fallunt ac tōta subitō causa mūtātur atque ut gubernātōrī ad incursūs tempestātium sīc agentī ad varietātem causārum ratiō mūtanda est. Quid porrō multus stilus et adsidua lēctiō et longa studiōrum aetās facit sī manet eadem quae fuit incipientibus difficultās Perisse profectō cōnfitendum est praeteritum labōrem cui semper īdem labōrandum est. Neque ego hoc agō ut ex tempore dīcere mālit sed ut possit. Id autem maximē hoc modo cōnsequēmur. Nota sit prīmum dīcendī via neque enim prius contingere cursus potest quam scierīmus quō sit et quā perveniendum. Nec satis est nōn ignōrāre quae sint causārum jūdiciālium  partēs aut quaestiōnum ōrdinem rēctē dispōnere quamquam ista sunt praecipua sed quid quoque locō prīmum sit ac secundum et deinceps quae ita sunt nātūra cōpulāta ut mūtārī aut intervellī sine cōnfūsiōne nōn possint. Quisquis autem via dicet ūtētur ante omnia rērum ipsa sēriē velut duce propter quod hominēs etiam modicē exercitātī facillimē tenōrem in nārrātiōnibus servant. Deinde quid quoque locō quaerant scient nec circumspectābunt nec offerentibus sē aliunde sēnsibus turbābuntur nec cōnfundent ex dīversīs ōrātiōnem velut salientēs hūc illūc nec usquam īnsistentēs. Postrēmō habēbunt modum et fīnem quī esse citrā dīvīsiōnem nūllus potest et explētīs prō facultāte omnibus quae prōposuerint pervēnisse sē ad ultimum sentient. Et haec quidem ex arte illa vērō ex studiō ut cōpiam sermōnis optimī quem ad modum praeceptum est compārēmus multō ac fidēlī stilō sīc fōrmētur ōrātiō ut scrīptōrum colōrem etiam quae subitō effūsa sint reddant ut cum multa scrīpserīmus etiam multa dicāmus. Nam cōnsuētūdō et exercitātiō facilitātēs maximē parit quae sī paulum intermissa fuerit nōn vēlōcitās illa modo tardātur sed ipsum os coit atque concurrit. Quamquam enim opus est nātūrālī quādam mōbilitāte animī ut dum proxima dīcimus struere ulteriōra possīmus semperque nostram vōcem prōvīsa et fōrmāta cōgitātiō excipiat vix tamen aut nātūra aut ratiō in tam multiplex officium dīdūcere animum queat ut inventiōnī dispositiōnī ēlocūtiōnī ōrdinī rērum verbōrumque tum iīs quae dīcit quae subjūnctūrus est quae ultrā  spectanda sunt adhibita vōcīs prōnūntiātiōnis gestus observātiōne ūnā sufficiat. Longē enim praecēdat oportet intentiō ac prae sē rēs agat quantumque dīcendō cōnsūmitur tantum ex ultimō prōrogētur ut dōnec perveniāmus ad fīnem nōn minus prōspectū prōcēdāmus quam gradū sī nōn intersistentēs offēnsantēsque brevia illa atque concīsa singultantium modo ējectūrī sumus. Est igitur ūsus quīdam inratiōnālis quam Graecī ALOGŌN TRIBHN vocant quā manus in scrībendō dēcurrit quā oculī tōtōs simul in lēctiōne versūs flexūsque eōrum et trānsitūs intuentur et ante sequentiā vident quam priōra dīxērunt. Quō cōnstant mīrācula illa in scaenīs pilāriōrum ac ventilātōrum ut ea quae ēmīserint ultrō venīre in manūs crēdās et qua jubentur dēcurrere. Sed hic ūsus ita prōderit sī ea dē quā locūtī sumus ars antecesserit ut ipsum illud quod in sē ratiōnem nōn habet in ratiōne versētur. Nam mihi nē dīcere quidem vidētur nisi quī dispositē ōrnātē cōpiōsē dīcit sed tumultuārī. Nec fortuitī sermōnis contextum mīrābor umquam quem jūrgantibus etiam mulierculīs videāmus superfluere cum eō quod sī calor ac spīritus tulit frequenter accidit ut successum extemporālem cōnsequī cūra nōn possit. Deum tunc adfuisse cum id ēvēnisset veterēs ōrātōrēs ut Cicerō dīcit ājēbant sed ratiō manifēsta est. Nam bene conceptī adfectūs et recentēs rērum imāginēs continuō impetū  feruntur quae nōnnumquam mora stilī refrīgēscunt et dilātae nōn revertuntur. Vtīque vērō cum īnfēlīx illa verbōrum cavillātiō accessit et cursus ad singula vestīgia restitit nōn potest ferrī contorta vīs sed ut optimē vōcum singulārum cēdat ēlēctiō nōn continua sed compositā est. Quārē capiendae sunt illae dē quibus dīxī rērum imāginēs quās vocārī FANTASĪĀS indicāvimus omniaque dē quibus dictūrī erimus personae quaestiōnēs spēs metus habenda in oculīs in adfectūs recipienda pectus est enim quod disertōs facit et vīs mentis. Ideōque imperītīs quoque sī modo sunt aliquō adfectū concitātī verba nōn dēsunt. Tum intendendus animus nōn in aliquam rem ūnam sed in plūrēs simul continuās ut sī per aliquam rēctam viam mittāmus oculōs simul omnia quae sunt in eā circāque intuēmur nōn ultimum tantum vidēmus sed usque ad ultimum. Addit ad dīcendum etiam pudor stimulōs mīrumque vidērī potest quod cum stilus sēcrētō gaudeat atque omnīs arbitrōs reformīdet extemporālis āctiō audītōrum frequentiā ut mīles congestū signōrum excitātur. Namque et difficiliōrem cōgitātiōnem exprimit et expellit dīcendī necessitās et secundōs impetus auget placendī cupīdō adeō pretium omnia spectant ut ēloquentia quoque quamquam plūrimum habeat in sē voluptātis maximē tamen praesentī frūctū laudis opīniōnisque dūcātur. Nec quisquam tantum fīdat ingeniō ut id sibi spēret incipientī statim posse contingere sed sīcut in cōgitātiōne praecipimus ita facilitātem quoque extemporālem ā parvīs initiīs paulātim perdūcēmus ad summam quae neque perficī neque continērī nisi ūsū potest cēterum pervenīre eō dēbet ut cōgitātiō nōn utique melior sit eā sed  tūtior cum hanc facilitātem nōn in prōrsā modo multī sint cōnsecūtī sed etiam in carmine ut Antipater Sīdonius et Licinius Archiās crēdendum enim Cicerōnī est nōn quia nostrīs quoque temporibus nōn et fēcerint quīdam hoc et faciant. Quod tamen nōn ipsum tam probābile putō neque enim habet aut ūsum rēs aut necessitātem quam exhortandīs in hanc spem quī forō praeparantur ūtile exemplum. Neque vērō tanta sit umquam fīdūcia facilitātis ut nōn breve saltem tempus quod nusquam ferē dēerit ad eā quae dictūrī sumus dispicienda sūmāmus quod quidem in jūdiciīs ac forō datur semper neque enim quisquam est quī causam quam nōn didicerit agat. Dēclāmātōrēs quōsdam perversa dūcit ambitiō ut exposita contrōversia prōtinus dīcere velint quīn etiam quod est in prīmīs frīvolum ac scaenicum verbum petant quō incipiant. Sed tam contumēliōsōs in sē rīdet invicem ēloquentia et quī stultīs vidērī ērudītī volunt stultī ērudītīs videntur. Sī quā tamen fortūna tam subitam fēcerit agendī necessitātem mōbiliōre quōdam opus erit ingeniō et vīs omnis intendendā rēbus et in praesentiā remittendum aliquid ex cūrā verbōrum sī cōnsequī utrumque nōn dabitur. Tum et tardior prōnūntiātiō morās habet et suspēnsa ac velut dubitāns ōrātiō ut tamen dēlīberāre nōn haesitāre videāmur. Hoc dum ēgredimur ē portū sī nōs nōndum aptātīs satīs armāmentīs aget ventus deinde paulātim simul  euntēs aptābimus vēla et dispōnēmus rudentēs et implērī sinūs optābimus. Id potius quam sē inānī verbōrum torrentī dare quasi tempestātibus quō volent auferendum. Sed nōn minōre studiō continētur haec facultās quam parātur ars enim semel percepta nōn carpitur stilus quoque intermissiōne paulum admodum dē celeritāte dēperdit prōmptum hoc et in expedītō positum exercitātiōne sōlā continētur. Hāc utī sīc optimum est ut cotīdiē dicāmus audientibus plūribus maximē dē quōrum sīmus jūdiciō atque opīniōne sollicitī rārum est enim ut satis sē quisque vereātur vel sōlī tamen dicāmus potius quam nōn omnīnō dicāmus. Est et illa exercitātiō cōgitandī tōtāsque māteriās vel silentiō dum tamen quasi dīcat intrā ipsum persequendī quae nūllō nōn et tempore et locō quandō nōn aliud agimus explicārī potest et est in parte mājōris ūtilitātis quam haec proxima dīligentius enim compōnitur quam illa in quā contextum dīcendī intermittere verēmur. Rūrsus in aliā plūs prior cōnfert vōcis firmitātem ōris facilitātem mōtum corporis quī et ipse ut dīxī excitat ōrātōrem et jactātiōne manūs pedis supplōsiōne sīcut caudā leōnēs facere dīcuntur hortātur. Studendum vērō semper et ubīque. Neque enim ferē tam est ūllus diēs occupātūs ut nihil lucrātīvae ut Cicerō Brūtum facere trādit operae ad scrībendum aut legendum aut dīcendum rapī aliquō mōmentō temporis  possit siquidem C. Carbō etiam in tabernāculō solēbat hāc utī exercitātiōne dīcendī. Nē id quidem tacendum est quod eīdem Cicerōnī placet nūllum nostrum usquam neglegentem esse sermōnem quidquid loquēmur ubicumque sit prō suā scīlicet portiōne perfectum. Scrībendum certē numquam est magis quam cum multa dicēmus ex tempore. Ita enim servābitur pondus et innatāns illa verbōrum facilitās in altum redūcētur sīcut rūsticī proximās vītīs rādīcēs amputant quae illam in summum sōlum dūcunt ut īnferiōrēs penitus dēscendendō firmentur. Ac nesciō an sī utrumque cum cūrā et studiō fēcerīmus invicem prōsit ut scrībendō dīcāmus dīligentius dīcendō scrībāmus facilius. Scrībendum ergō quotiēns licēbit sī id nōn dabitur cōgitandum ab utrōque exclūsī dēbent tamen ita dīcere ut neque dēprēnsus ōrātor neque lītigātor dēstitūtus esse videātur. Plērumque autem multa agentibus accidit ut maximē necessāria et utique initia scrībant cētera quae domō adferunt cōgitātiōne complectantur subitīs ex tempore occurrant quod fēcisse M. Tullium commentāriīs ipsīus appāret. Sed feruntur aliōrum quoque et inventī forte ut eōs dictūrus quisque composuerat et in librōs dīgestī ut causārum quae sunt actae ā Serviō Sulpiciō cūjus trēs ōrātiōnēs extant sed hī dē quibus loquor commentāriī ita sunt exāctī ut ab ipsō mihi in memoriam posteritātis videantur esse compositī. Nam Cicerōnis ad praesēns modo tempus aptātōs lībertus Tīrō contrāxit quōs nōn ideō excūsō quia nōn probem sed ut sint magis admīrābilēs. In hōc genere prōrsus  recipiō hanc brevem adnotātiōnem libellōsque quī vel manū teneantur et ad quōs interim respicere fās sit. Illud quod Laenās praecipit displicet mihi vel in iīs quae scrīpserīmus vel in summās in commentārium et capita cōnferre. Facit enim ēdiscendī neglegentiam haec ipsā fīdūciā et lacerat ac dēfōrmat ōrātiōnem. Ego autem nē scrībendum quidem putō quod nōn sīmus memoriā persecūtūrī nam hīc quoque accidit ut revocet nōs cōgitātiō ad illā ēlabōrāta nec sinat praesentem fortūnam experīrī. Sīc anceps inter utrumque animus aestuat cum et scrīpta perdidit et nōn quaerit nova. Sed dē memoriā dēstinātus est librō proximō locus nec huic partī subjungendus quia sunt alia prius nōbīs dīcenda dē is quia sunt.  LIBER VNDECIMVS Parāta sīcut superiōre librō continētur facultāte scrībendī cōgitandīque et ex tempore etiam cum rēs poscet ōrandī proxima est cūra ut dicāmus aptē quam virtūtem quārtam ēlocūtiōnis Cicerō dēmōnstrat quaeque est meō quidem jūdiciō maximē necessāria. Nam cum sit ōrnātus ōrātiōnis varius et multiplex conveniatque alius aliī nisi fuerit accommodātus rēbus atque persōnīs nōn modo nōn inlūstrābit eam sed etiam dēstruet et vim rērum in contrārium vertet. Quid enim prōdest esse verba et Latīna et significantiā et nitidā figūrīs etiam numerīsque ēlabōrāta nisi cum iīs in quae jūdicem dūcī fōrmārīque volumus cōnsentiant sī genus sublīme dīcendī parvīs in causīs pressum līmātumque grandibus laetum trīstibus lene asperīs mināx supplicibus summissum concitātīs trux atque violentum jūcundīs adhibeamusut monīlibus et margarītīs ac veste longā quae sunt ōrnāmenta fēminārum dēfōrmentur virī nec habitus triumphālis quō nihil excōgitārī potest augustius fēminās deceat. Hunc locum Cicerō breviter in tertiō dē Ōrātōre librō perstringit neque tamen vidērī potest quicquam omīsisse dīcendō nōn omnī causae neque audītōrī neque persōnae neque temporī congruere ōrātiōnis ūnum genus nec ferē plūribus in Ōrātōre eadem. Sed illīc L. Crassus cum apud summōs ōrātōrēs hominēsque ērudītissimōs dicat satis habet partem hanc velut notāre inter agnōscentīs et hīc Cicerō adloquēns Brūtum testātur esse haec eī  nōta ideōque brevius ā sē dīcī quamquam sit fūsus locus tractēturque ā philosophīs lātius. Nōs īnstitūtiōnem professī nōn sōlum scientibus ista sed etiam discentibus trādimus ideōque paulō plūribus verbīs dēbet habērī venia. Quārē nōtum sit nōbīs ante omnia quid conciliandō docendō movendō jūdicī conveniat quid quāque parte ōrātiōnis petāmus. Ita nec vetera aut trālāta aut ficta verba in incipiendō nārrandō argūmentandō tractābimus neque dēcurrentis contextō nitōre circumitus ubi dīvidendā erit causā et in partīs suās dīgerenda neque humile atque cotīdiānum sermōnis genus et compositiōne ipsa dissolūtum epilogīs dabimus nec jocīs lacrimās ubi opus erit miserātiōne siccābimus. Nam ōrnātus omnis nōn tam suā quam reī cui adhibētur condiciōne cōnstat nec plūs refert quid dicās quam quō locō. Sed tōtum hoc aptē dīcere nōn ēlocūtiōnis tantum genere cōnstat sed est cum inventiōne commūne. Nam sī tantum habent etiam verba mōmentum quantō rēs ipsae magis Quārum quae esset observātiō suīs locīs subinde subjēcimus. Illud est dīligentius docendum eum dēmum dīcere aptē quī nōn sōlum quid expediat sed etiam quid deceat īnspexerit. Nec mē fugit plērumque haec esse conjūncta nam quod decet ferē prōdest neque aliō magis animī jūdicum conciliārī aut sī rēs in contrārium tulit aliēnārī solent. Aliquandō tamen et haec dissentiunt quotiēns autem pugnābunt ipsam ūtilitātem vincet quod decet. Nam quis nescit nihil magis prōfutūrum ad absolūtiōnem Sōcratī fuisse quam sī esset ūsus illō jūdiciālī genere dēfēnsiōnis et ōrātiōne summissa conciliāsset jūdicum animōs sibi crīmenque ipsum sollicitē redarguisset Vērum id eum minimē decēbat  ideōque sīc ēgit ut quī poenam suam honōribus summīs esset aestimātūrus. Māluit enim vir sapientissimus quod superesset ex vītā sibi perīre quam quod praeterīsset. Et quandō ab hominibus suī temporis parum intellegēbātur posterōrum sē jūdiciīs reservāvit brevī dētrīmentō jam ultimae senectūtis aevum saeculōrum omnium cōnsecūtus. Itaque quamvīs Lȳsiās quī tum in dīcendō praestantissimus habēbātur dēfēnsiōnem illī scrīptam optulisset utī ea nōluit cum bonam quidem sed parum sibi convenientem jūdicāvisset. Quō vel solō patet nōn persuādendī sed bene dīcendī fīnem in ōrātōre servandum cum interim persuādēre dēfōrme sit. Nōn fuit hōc ūtile absolūtiōnī sed quod est mājus hominī fuit. Et nōs secundum commūnem potius loquendī cōnsuētūdinem quam ipsam vēritātis rēgulam dīvīsiōne hāc ūtimur ut ab eō quod deceat ūtilitātem sēparēmus nisi forte prior ille Āfricānus quī patriā cēdere quam cum tribūnō plēbis humillimō contendere dē innocentiā suā māluit inūtiliter sibi vidētur cōnsuluisse aut P. Rutilius vel cum illō paene Sōcraticō genere dēfēnsiōnis est ūsus vel cum revocante eum P. Sulla manēre in exiliō māluit quid sibi maximē condūceret nesciēbat. Hī vērō parva illa quae abjectissimus quisque animus ūtilia crēdit sī cum virtūte cōnferantur dēspicienda jūdicāvērunt ideōque perpetua saeculōrum admīrātiōne celebrantur. Neque nōs sīmus tam humilēs ut quae laudāmus inūtilia crēdāmus. Sed hoc quālecumque discrīmen rārō admodum ēveniet cēterum īdem ferē ut dīxī in omnī genere causārum et prōderit et decēbit. Est autem quod omnēs et semper et ubīque deceat facere ac dīcere honestē contrāque nēminem umquam ūllō in locō turpiter. Minōrā vērō quaeque sunt ex mediīs plērumque sunt  tālia ut aliīs sint concēdenda aliīs nōn sint aut prō persōnā tempore locō causā magis ac minus vel excūsāta dēbeant vidērī vel reprehendenda. Cum dicāmus autem dē rēbus aut aliēnīs aut nostrīs dīvidenda ratiō est eōrum dum sciāmus plēraque neutrō locō convenīre. In prīmīs igitur omnis suī vitiōsa jactātiō est ēloquentiae tamen in ōrātōre praecipuē adfertque audientibus nōn fastīdium modo sed plērumque etiam odium. Habet enim mēns nostra nātūra sublīmē quiddam et ērēctum et inpatiēns superiōris ideōque abjectōs aut summittentēs sē libenter adlevāmus quia hoc facere tamquam mājōrēs vidēmur et quotiēns discessit aemulātiō succēdit hūmānitās. At quī sē suprā modum extollit premere ac dēspicere crēditur nec tam sē mājōrem quam minōrēs cēterōs facere. Inde invident humiliōrēs hoc vitium est eōrum quī nec cēdere volunt nec possunt contendere rīdent superiōrēs improbant bonī. Plērumque vērō dēprēndās adrogantium falsam dē sē opīniōnem sed in vērīs quoque sufficit cōnscientiā. Reprehēnsus est in hāc parte nōn mediocriter Cicerō quamquam is quidem rērum ā sē gestārum mājor quam ēloquentiae fuit in ōrātiōnibus utique jactātor. Et plērumque illud quoque nōn sine aliquā ratiōne fēcit aut enim tuēbātur eōs quibus erat adjūtōribus ūsus in opprimendā conjūrātiōne aut respondēbat invidiae cui tamen nōn fuit pār servātae patriae poenam passūs exilium ut illōrum quae ēgerat in cōnsulātū frequēns commemorātiō possit vidērī nōn glōriae magis quam dēfēnsiōnī data. Ēloquentiam quidem cum plēnissimam dīversae partīs advocātīs concēderet sibi numquam  in agendō inmodicē adrogāvit. Illīus sunt enim sī jūdicēs ingenī meī quod sentiō quam sit exiguum et quod ingeniō minus possum subsidium mihi dīligentiā comparāvī. Quīn etiam contrā Q. Caecilium dē accūsātōre in Verrem cōnstituendō quamvīs multum esset in hōc quoque mōmentī uter ad agendum magis idōneus venīret dīcendī tamen facultātem magis illī dētrāxit quam adrogāvit sibi sēque nōn cōnsecūtum sed omnia fēcisse ut posset eam cōnsequī dīxit. In epistulīs aliquandō familiāriter apud amīcōs nōnnumquam in dialogīs aliēna tamen persona vērum dē ēloquentiā suā dīcit. Et apertē tamen glōriārī nesciō an sit magis tolerābile vel ipsa vitiī hūjus simplicitāte quam illā jactātiōne perversa sī abundāns opibus pauperem sē et nōbilis obscūrum et potēns īnfirmum et disertus imperītum plānē et īnfantem vocet. Ambitiōsissimum glōriandī genus est etiam dērīdēre. Ab aliīs ergō laudēmur nam ipsōs ut Dēmosthenēs ait ērubēscere etiam cum ab aliīs laudābimur decet. Neque hoc dīcō nōn aliquandō dē rēbus ā sē gestīs ōrātōrī esse dīcendum sīcut eīdem Dēmosthenī prō Ctēsiphonte quod tamen ita ēmendāvit ut necessitātem id faciendī ostenderet invidiamque omnem in eum regereret quī hoc sē coēgisset. Et M. Tullius saepe dīcit dē oppressa conjūrātiōne Catilīnae sed modo id virtūtī senātūs modo prōvidentiae deōrum inmortālium adsignat. Plērumque contrā inimīcōs atque obtrectātōrēs plūs vindicat sibi erant enim illa tuenda  cum obicerentur. In carminibus utinam pepercisset quae nōn dēsiērunt carpere malignī cēdant arma togae concēdat laurea linguae et ō fortūnātam nātam mē cōnsule Rōmam et Jovem illum ā quō in concilium deōrum advocātur et Minervam quae artēs eum ēdocuit quae sibi ille secūtus quaedam Graecōrum exempla permīserat. Vērum ēloquentiae ut indecōra jactātiō ita nōnnumquam concēdenda fīdūcia est. Nam quis reprēndat haec Quid putem Contemptumne mē Nōn videō nec in vītā nec in grātiā nec in rēbus gestīs nec in hāc meā mediocritāte ingeniī quid dēspicere possit Antōnius et paulō post apertius An dēcertāre mēcum volvit contentiōne dīcendī Hoc quidem est beneficium. Quid enim plēnius quid ūberius quam mihi et prō mē et contrā Antōnium dīcere Adrogantēs et illī quī sē jūdicāsse dē causā nec aliter adfutūrōs fuisse prōpōnunt. Nam et invītī jūdicēs audiunt praesūmentem partēs suās nec hoc ōrātōrī contingere inter adversāriōs quod Pȳthagorae inter discipulōs contigit potest ipse dīxit. Sed istud magis minusve vitiōsum est prō persōnīs dīcentium dēfenditur enim aliquātenus aetāte dignitāte auctōritāte quae tamen vix in ūllō tanta fuerint ut nōn hoc adfirmātiōnis genus temperandum sit aliquā moderātiōne sīcut omnia in quibus patrōnus argūmentum ex sē ipsō petet. Quid fuisset tumidius sī accipiendum crīminis  locō negāsset Cicerō equitis Rōmānī esse fīlium sē dēfendente At ille fēcit hoc etiam favōrābile conjungendō cum jūdicibus dignitātem suam equitis Rōmānī autem esse fīlium crīminis locō pōnī ab accūsātōribus neque hīs jūdicantibus oportuit nec dēfendentibus nōbīs. Impudēns tumultuōsa īrācunda āctiō omnibus indecōra sed ut quisque aetāte dignitāte ūsū praecēdit magis in eā reprēndendus. Videās autem rixātōrēs quōsdam neque jūdicum reverentia neque agendī mōre ac modō continērī quō ipsō mentīs habitū manifēstum sit tam in suscipiendīs quam in agendīs causīs nihil pēnsī habēre. Prōfert enim mōrēs plērumque ōrātiō et animī sēcrēta dētegit nec sine causā Graecī prōdidērunt ut vīvat quemque etiam dīcere. Humiliōra illa vitia summissa adūlātiō adfectāta scurrīlitās in rēbus ac verbīs parum modestīs ac pudīcīs vīlis pudor in omnī negōtiō neglēctā auctōritās. Quae ferē accidunt eīs quī nimium aut blandī esse aut rīdiculī volunt. Ipsum etiam ēloquentiae genus aliōs aliud decet nam neque tam plēnum et ērēctum et audāx et praecultum senibus convēnerit quam pressum et mīte et līmātum et quāle intellegī vult Cicerō cum dīcit ōrātiōnem suam coepisse canēscere sīcut vestibus quoque nōn purpurā coccōque fulgentibus illa aetās satis apta sit in juvenibus etiam ūberiōra paulō et paene perīclitantia feruntur at in īsdem siccum et sollicitum et contractum dīcendī prōpositum plērumque adfectātiōne ipsa sevēritātis invīsum est quandō etiam mōrum senīlis auctōritās inmātūra in adulēscentibus crēditur.  Simpliciōra mīlitārīs decent. Philosophiam ex professō ut quīdam faciunt ostentantibus parum decōrī sunt plērīque ōrātiōnis ōrnātūs maximēque ex adfectibus quōs illī vitia dīcunt. Verba quoque exquīsītiōra et compositiō numerōsa tālī prōpositō dīversā. Nōn enim sōlum illa laetiōra quālia ā Cicerōne dīcuntur saxa atque sōlitūdinēs vōcī respondent sed etiam illa quamquam plēna sanguinis vōs enim jam Albānī tumulī atque lūcī vōs inquam inplōrō atque testor vōsque Albānōrum obrutae ārae sacrōrum populī Rōmānī sociae et aequālēs nōn conveniant barbae illī atque trīstitiae. At vir cīvīlis vērēque sapiēns quī sē nōn ōtiōsīs disputātiōnibus sed administrātiōnī reī pūblicae dederit ā quā longissimē istī quī philosophī vocantur recessērunt omnia quae ad efficiendum ōrātiōne quod prōposuerit valent libenter adhibēbit cum prius quid honestum sit efficere in animō suō cōnstituerit. Est quod prīncipēs deceat aliīs nōn concessēris. Imperātōrum ac triumphālium sēparāta est aliqua ex parte ratiō ēloquentiae sīcut Pompējus abundē disertus rērum suārum nārrātor et hic quī bellō cīvīlī sē interfēcit Catō ēloquēns senātor fuit. Idem dictum saepe in aliō līberum in aliō furiōsum in aliō superbum est. Verba adversus Agamemnonem ā Thersītē habitā rīdentur dā illa Diomēdī aliīve cui parī magnum animum ferre prae sē vidēbuntur. Ego tē inquit cōnsulem putem L. Crassus Philippō cum tū mē nōn putēs senātōrem vōx honestissimae lībertātis nōn tamen ferrēs quemcumque dīcentem. Negat sē magnī facere aliquis poētārum utrum Caesar āter an albus homō sit īnsānia verte ut īdem Caesar dē illō dīxerit adrogantia  est. Mājor in persōnīs observātiō est apud tragicōs cōmicōsque multīs enim ūtuntur et variīs. Eadem et eōrum quī ōrātiōnēs aliīs scrībēbant fuit ratiō et dēclāmantium est nōn enim semper ut advocātī sed plērumque ut lītigātōrēs dīcimus. Vērum etiam in iīs causīs quibus advocāmur eadem differentia dīligenter est cūstōdienda. Vtimur enim fictiōne persōnārum et velut ōre aliēnō loquimur dandīque sunt iīs quibus vōcem accommodāmus suī mōrēs. Aliter enim P. Clōdius aliter Appius Caecus aliter Caeciliānus ille aliter Terentiānus pater fingitur. Quid asperius līctōre Verris ut adeās tantum dabis quid fortius illō cūjus inter ipsā verberum supplicia ūna vōx audiēbātur cīvis Rōmānus sum Quam dignae Milōnis in perōrātiōne ipsa vocēs eō vīrō quī prō rē pūblicā sēditiōsum cīvem totiēns compescuisset quīque īnsidiās virtūte superāsset Dēnique nōn modo quot in causā totidem in prosōpopoeiā sunt varietātēs sed hoc etiam plūrēs quod in hīs puerōrum fēminārum pōpulōrum mūtārum etiam rērum adsimulāmus adfectūs quibus omnibus dēbētur suus decor. Eadem in iīs prō quibus agēmus observanda sunt aliter enim prō aliō saepe dīcendum est ut quisque honestus humilis invidiōsus favōrābilis erit adjectā prōpositōrum quoque et ante actae vītae differentia. Jūcundissima vērō in ōrātōre hūmānitās facilitās moderātiō benivolentia. Sed illa quoque dīversa bonum virum decent malōs ōdisse pūblicā vice commovērī ultum īre scelera et injūriās et omnia ut initiō dīxī honesta. Nec tantum quis et prō quō sed etiam apud quem dicās  interest facit enim et fortūna discrīmen et potestās nec eadem apud prīncipem magistrātum senātōrem prīvātum tantum līberum ratiō est nec eōdem sonō pūblica jūdicia et arbitrōrum disceptātiōnēs aguntur. Nam ut ōrantem prō capite sollicitūdō deceat et cūra et omnēs ad amplificandam ōrātiōnem quasi māchinae ita in parvīs rēbus jūdiciīsque vāna sint eadem rīdeāturque meritō quī apud disceptātōrem dē rē levissimā sedēns dictūrus ūtātur illā Cicerōnis cōnfessiōne nōn modo sē animō commovērī sed etiam corpore ipsō perhorrēscere. Quis vērō nesciat quantō aliud dīcendī genus poscat gravitās senātōria aliud aura populārīs cum etiam singulīs jūdicantibus nōn īdem apud gravīs virōs quod leviōrēs nōn īdem apud ērudītum quod mīlitārem ac rūsticum deceat sitque nōnnumquam summittenda et contrahenda ōrātiō nē jūdex eam vel intellegere vel capere nōn possit. Tempus quoque ac locus egent observātiōne propriā nam et tempus tum trīste tum laetum tum līberum tum angustum est atque ad haec omnia compōnendus ōrātor et locō pūblicō prīvātōne celebrī an sēcrētō aliēnā cīvitāte an tua in castrīs dēnique an forō dicās interest plūrimum ac suam quidque fōrmam et proprium quendam modum ēloquentiae poscit cum etiam in cēterīs āctibus vītae nōn īdem in forō cūriā campō theātrō domī facere conveniat et plēraque quae nātūra nōn sunt reprēndenda atque adeō interim sunt necessāria alibī quam mōs permīserit turpia habeantur. Illud jam dīximus quantō plūs nitōris et cultūs dēmōnstrātīvae māteriae ut ad dēlectātiōnem audientium compositae  quam quae sunt in āctū et contentiōne suāsōriae jūdiciālēsque permittant. Hoc adhūc adiciendum aliquās etiam quae sunt ēgregiae dīcendī virtūtēs quō minus deceant efficī condiciōne causārum. An quisquam tulerit reum in discrīmine capitis praecipuēque sī apud victōrem et prīncipem prō sē ipse dīcat frequentī trālātiōne fictīs aut repetītīs ex vetustāte verbīs compositiōne quae sit maximē ā vulgārī ūsū remōtā dēcurrentibus perihodīs quam laetissimīs locīs sententiīsque dīcentem Nōn perdant haec omnia necessārium perīclitantī sollicitūdinis colōrem petendumque etiam innocentibus misericordiae auxilium Moveāturne quisquam ējus fortūna quem tumidum ac suī jactantem et ambitiōsum īnstitōrem ēloquentiae in ancipitī sorte videat Nōn immō ōderit reum verba aucupantem et ānxium dē fāmā ingeniī et cui esse disertō vacet Quod mīrē M. Caelius in dēfēnsiōne causae quā reus dē vī fuit comprēndisse vidētur mihi nē cui vestrum atque etiam omnium quī ad rem agendam adsunt meus aut vultus molestior aut vōx inmoderātior aliqua aut dēnique quod minimum est jactantior gestus fuisse videātur. Atquī sunt quaedam āctiōnēs in satisfactiōne dēprecātiōne cōnfessiōne positae sententiolīsne flendum erit epiphōnēmata aut enthȳmēmata exōrābunt nōn quidquid merīs adiciētur adfectibus omnīs eōrum dīluet vīrīs et miserātiōnem sēcūritāte laxābit Age sī dē morte fīliī suī vel injūria quae morte sit gravior dīcendum patrī fuerit aut in nārrandō grātiam illam expositiōnis quae continget ex sermōne pūrō atque dīlūcidō quaeret breviter ac significanter  ōrdinem reī prōtulisse contentus aut argūmenta dīdūcet in digitōs et prōpositiōnum ac partītiōnum captābit lepōrem et ut plērumque in hōc genere mōris est intentiōne omnī remissa loquētur Quō fūgerit interim dolor ille Vbī lacrimae substiterint Vndē sē in medium tam sēcūra observātiō artium mīserit Nōn ab exōrdiō usque ad ultimam vōcem continuus quīdam gemitus et īdem trīstitiae vultus servābitur sī quidem volet dolōrem suum etiam in audientis trānsfundere Quem sī usquam remīserit in animum jūdicantium nōn redūcet. Quod praecipuē dēclāmantibus neque enim mē paenitet ad hōc quoque opus meum et cūram susceptōrum semel adulēscentium respicere cūstōdiendum est quō plūrēs in scholā finguntur adfectūs quōs nōn ut advocātī sed ut passī subīmus cum etiam hoc genus simulārī lītium soleat cum jūs mortis ā senātū quīdam vel ob aliquam magnam īnfēlīcitātem vel etiam paenitentiam petunt in quibus nōn sōlum cantāre quod vitium pervāsit aut lascīvīre sed nē argūmentārī quidem nisi mixtīs et quidem ita ut in ipsā probātiōne magis ēmineant adfectibus decet. Nam quī intermittere in agendō dolōrem potest vidētur posse etiam dēpōnere. Nesciō tamen an hūjus dē quō loquimur decōrīs cūstōdiā maximē circā eōs contrā quōs dīcimus exāminanda sit. Nam sine dubiō in omnibus statim accūsātiōnibus hoc agendum est nē ad eās libenter dēscendisse videāmur. Ideōque mihi illud Cassī Sevērī nōn mediocriter displicet dī bonī vīvō et quō mē vīvere juvet Asprenātem reum videō. Nōn enim jūsta ex causā vel necessāria vidērī potest postulāsse eum  sed quādam accūsandī voluptāte. Praeter hōc tamen quod est commūne propriam moderātiōnem quaedam causae dēsīderant. Quāpropter et quī cūrātiōnem bonōrum patris postulābit doleat ējus valētūdine et quamlibet gravia fīliō pater objectūrus miserrimam sibi ostendat esse hanc ipsam necessitātem nec hoc paucīs modo verbīs sed tōtō colōre āctiōnis ut id eum nōn dīcere modo sed etiam vērē dīcere appāreat. Nec causantī pūpillō sīc tūtor īrāscātur umquam ut nōn remaneant amōris vestīgia et sacra quaedam patris ējus memoriā. Jam quō modo contrā abdicantem patrem querentem uxōrem agī causam oportēret in librō ut arbitror septimō dīxī. Quandō etiam ipsōs loquī quandō etiam advocātī vōce ūtī deceat quārtus liber in quō prohoemīī praecepta sunt continet. Esse et in verbīs quod deceat aut turpe sit nēminī dubium est. Vnum jam igitur huic locō quod est sānē summae difficultātis adiciendum vidētur quibus modīs ea quae sunt nātūra parum speciōsa quaeque nōn dīcere sī utrumlibet esset līberum māluissēmus nōn tamen sint indecōra dīcentibus. Quid asperiōrem habēre frontem potest aut quid aurēs hominum magis respuunt quam cum est fīliō fīliīve advocātīs in mātrem perōrandum Aliquandō tamen necesse est ut in causā Cluentī Habitī sed nōn semper illā viā quā contrā Sasiam Cicerō ūsus est nōn quia nōn ille optimē sed quia plūrimum refert quā in rē et quō modō laedat. Itaque illa cum fīliī caput palam inpugnāret fortiter fuit repellenda duo tamen quae sola supererant dīvīnē Cicerō servāvit prīmum nē oblīvīscerētur reverentiae quae parentibus dēbētur deinde ut repetītīs altius causīs dīligentissimē ostenderet quam id quod erat in mātrem dictūrus nōn oportēret modo  fierī sed etiam necesse esset. Prīmaque haec expositiō fuit quamquam ad praesentem quaestiōnem nihil pertinēbat adeō in causā difficilī atque perplexā nihil prius intuendum crēdidit quam quid decēret. Fēcit itaque nōmen parentis nōn fīliō invidiōsum sed ipsī in quam dīcēbātur. Potest tamen aliquandō māter et in rē leviōre aut minus īnfēstē contrā fīlium stāre tum lēnior atque summissior decēbit ōrātiō. Nam et satisfaciendō aut nostram minuēmus invidiam aut etiam in dīversum eam trānsferēmus et sī graviter dolēre fīlium palam fuerit crēdētur abesse ab eō culpam fīetque ultrō miserābilis. Āvertere quoque in aliōs crīmen decet ut fraude aliquōrum concitā crēdātur et omnia nōs passūrōs nihil asperē dictūrōs testandum ut etiam sī nōn possumus convīciārī nōlle videāmur. Etiam sī quid obiciendum erit officium est patrōnī ut id fīliō invītō sed fide cōgente facere crēdātur ita poterit uterque laudārī. Quod dē mātre dīxī dē utrōque parente accipiendum est nam inter patrēs etiam fīliōsque cum intervēnisset emancupātiō lītigātum sciō. In aliīs quoque propinquitātibus cūstōdiendum est ut invītī et necessāriō et parcē jūdicēmur dīxisse magis autem aut minus ut cuique persōnae dēbētur reverentia. Eadem prō lībertīs adversus patrōnōs observantia. Et ut semel plūra complectar numquam decēbit sīc adversus tālēs agere persōnās quō modo contrā nōs agī ab hominibus condiciōnis ējusdem inīquō animō tulissēmus. Praestātur hoc aliquandō etiam dignātiōnibus ut lībertātis nostrae ratiō reddātur nē quis nōs aut petulantēs in laedendīs eīs aut etiam ambitiōsōs putet. Itaque Cicerō quamquam erat in Cottam gravissimē dictūrus neque aliter agī P. Oppī causa  poterat longā tamen praefātiōne excūsāvit officiī suī necessitātem. Aliquandō etiam īnferiōribus praecipuēque adulēscentulīs parcere aut vidērī decet. Vtitur hāc moderātiōne Cicerō prō Caeliō contrā Atratīnum ut eum nōn inimīcē corripere sed paene patriē monēre videātur nam et nōbilīs et juvenīs et nōn injūstō dolōre vēnerat ad accūsandum. Sed in hīs quidem in quibus vel jūdicī vel etiam adsistentibus ratiō nostrae moderātiōnis probārī dēbet minor est labor illīc plūs difficultātis ubi ipsōs contrā quōs dīcimus verēmur offendere. Duae simul hūjus modī persōnae Cicerōnī prō Mūrēnā dīcentī obstitērunt M. Catōnis Servīque Sulpicī. Quam decenter tamen Sulpiciō cum omnēs concessisset virtūtēs scientiam petendī cōnsulātūs adēmit Quid enim aliud esset quō sē vīctum homō nōbilis et jūris antistes magis ferret Vt vērō ratiōnem dēfēnsiōnis suae reddidit cum sē studuisse petītiōnī Sulpicī contrā honōrem Mūrēnae nōn īdem dēbēre accūsātiōnī contrā caput dīceret Quam mollī autem articulō tractāvit Catōnem Cūjus nātūram summē admīrātus nōn ipsīus vitiō sed Stōicae sectae quibusdam in rēbus factam dūriōrem vidērī volēbat ut inter eōs nōn forēnsem contentiōnem sed studiōsam disputātiōnem crēderēs incīdisse. Haec est profectō ratiō et certissimum praeceptōrum genus illīus virī observātiō ut cum aliquid dētrahere salva grātia vēlīs concēdās alia omnia in hōc solō vel minus perītum quam in cēterīs adjectā sī potuerit fierī etiam causa cūr id ita sit vel paulō pertināciōrem vel crēdulum vel īrātum vel inpulsum ab aliīs. Hoc enim commūne remedium est sī tōtā āctiōne aequāliter appāreat nōn honor modō ējus sed etiam cāritās. Praetereā causa sit nōbīs jūsta sit dīcendī  neque id moderātē tantum faciāmus sed etiam necessāriō. Dīversum ab hōc sed facilius cum hominum aut aliōquī turpium aut nōbīs invīsōrum quaedam facta laudanda sunt decet enim rem ipsam probāre in quālīcumque persōnā. Dīxit Cicerō prō Gabīniō et P. Vatīniō inimīcissimīs anteā sibi hominibus et in quōs ōrātiōnēs etiam scrīpserat vērum et jūsta sīc faciendī  nōn sē dē ingeniī fāma sed dē fide esse sollicitum. Difficilior eī ratiō in jūdiciō Cluentiānō fuit cum Scamandrum necesse habēret dīcere nocentem cūjus ēgerat causam. Vērum id ēlēgantissimē cum eōrum ā quibus ad sē perductus esset precibus tum etiam adulēscentiā suā excūsat dētractūrus aliōquī plūrimum auctōritātis sibi in causā praesertim suspecta sī eum sē esse quī temere nocentīs reōs susciperet fatērētur. Apud jūdicem vērō quī aut erit inimīcus aliōquī aut propter aliquod commodum ā causā quam nōs suscēperīmus āversus ut persuādendī ardua est ratiō ita dīcendī expedītissima fīdūcia enim jūstitiae ējus et nostrae causae nihil nōs timēre simulābimus. Ipse erit glōria īnflandus ut tantō clārior ējus futūra sit fidēs ac religiō in prōnūntiandō quantō minus vel offēnsae vel ūtilitātī suae indulserit. Hoc et apud eōs ā quibus appellātum erit sī forte ad eōsdem remittēmur adicienda ratiō vel necessitātis alicūjus sī id causa concēdit vel errōris vel suspīciōnis. Tūtissimum ergō paenitentiae cōnfessiō et satisfactiō culpae perdūcendusque omnī modō  jūdex ad īrae pudōrem. Accidit etiam nōnnumquam ut ea dē causā dē quā prōnūntiāvit cognōscat iterum. Tum illud quidem commūne apud alium nōs jūdicem disputātūrōs dē illīus sententia nōn fuisse neque enim ēmendārī ab aliō quam ipsō fās esse cēterum ex causā ut quaeque permittet aut ignōrāta quaedam aut dēfuisse testēs aut quod timidissimē et sī nihil aliud plānē fuerit dīcendum est patrōnōs nōn suffēcisse succurret. Etiam sī apud aliōs jūdicēs agētur ut in secundā adsertiōne aut in centumvirālibus jūdiciīs duplicibus parte vīcta decentius erit quotiēns contigerit servāre jūdicum pudōrem dē quā rē lātius probātiōnum locō dictum est. Potest ēvenīre ut in aliīs reprehendenda sint quae ipsī fēcerīmus ut obicit Tūberō Ligāriō quod in Āfricā fuerit et ambitus quīdam damnātī recuperandae dignitātis grātia reōs ējusdem crīminis dētulērunt ut in scholīs luxuriantem patrem luxuriōsus ipse juvenis accūsat. Id quō modo decenter fierī possit equidem nōn inveniō nisi aliquid reperītur quod intersit persona aetās tempus causā locus animus. Tūberō juvenem sē patrī haesisse illum ā senātū missum nōn ad bellum sed ad frūmentum coemendum ait ut prīmum licuerit ā partibus recessisse Ligārium et persevērāsse et nōn prō Cn. Pompējō inter quem et Caesarem dignitātis fuerit contentiō cum salvam uterque rem pūblicam vellet sed prō Jubā atque Āfrīs inimīcissimīs populō Rōmānō stetisse. Cēterum vel facillimum est ibi aliēnam culpam incūsāre ubi  fatēris tuam vērum id jam indicis est nōn āctōris. Quod sī nūlla contingit excūsātiō sōla colōrem habet paenitentia. Potest enim vidērī satis ēmendātus quī in odium eōrum in quibus errāverat ipse conversus est. Sunt enim cāsus quīdam quī hoc nātūra ipsa reī nōn indecēns faciant ut cum pater ex meretrīce nātum quod dūxerit meretrīcem in mātrimōnium abdicat scholastica māteria sed nōn quae in forō nōn possit accidere. Hic igitur multa nōn dēfōrmiter dīcet vel quod omnium sit vōtum parentum ut honestiōrēs quam sint ipsī līberōs habeant nam et sī fīlia nāta meretrīx eam māter pudīcam esse voluisset vel quod humilior ipse fuerit licet enim huic dūcere vel quod nōn habuerit patrem quī monēret quīn eō minus id faciendum fīliō fuisse nē renovāret domus pudōrem et exprobrāret patrī nūptiās mātrī priōris vītae necessitātem nē dēnique lēgem quandam suīs quoque sum līberīs daret. Crēdibilis erit etiam propriā quaedam in illā meretrīce turpitūdō quam nunc hic pater ferre nōn possit. Alia praetereō neque enim nunc dēclāmāmus sed ostendimus nōnnumquam posse dīcentem ipsīs incommodīs bene ūtī. Illīc mājor aestus ubi quis pudenda queritur ut stuprum praecipuē in maribus aut os prōfānātum. Nōn dīcō sī loquātur ipse nam quid aliud eī quam gemitus aut flētus et exsecrātiō vītae conveniat ut jūdex intellegat potius dolōrem illum quam audiat Sed patrōnō quoque per similēs adfectūs eundum erit quia hoc injūriae genus verēcundius est fatērī passīs quam ausīs. Mollienda est in plērīsque aliquō colōre  asperitās ōrātiōnis ut Cicerō dē prōscrīptōrum līberīs fēcit. Quid enim crūdēlius quam hominēs honestīs parentibus ac mājōribus nātōs ā rē pūblicā summovērī Itaque dūrum id esse summus ille tractandōrum animōrum artifex cōnfitētur sed ita lēgibus Sullae cohaerēre statum cīvitātis adfirmat ut iīs solūtīs stāre ipsa nōn possit. Cōnsecūtus itaque est ut aliquid eōrum quoque causa vidērētur facere contrā quōs dīceret. Illud etiam in jocīs monuī quam turpis esset fortūnae īnsectātiō et nē in tōtōs ōrdinēs aut gentēs aut populōs petulantia incurreret. Sed interim fidēs patrōciniī cōgit quaedam dē ūniversō genere aliquōrum hominum dīcere lībertīnōrum vel mīlitum vel pūblicānōrum vel similiter aliōrum. In quibus omnibus commūne remedium est ut ea quae laedunt nōn libenter tractāre videāris nec in omnia impetum faciās sed in id quod expugnandum est et reprehēnsa aliā laude compēnsēs sīc cupidōs mīlitēs dicās sed nōn mīrum quod perīculōrum ac sanguinis mājōra sibi dēbērī praemia pūtent eōsdem petulantēs sed hoc fierī quod bellīs magis quam pācī cōnsuērint. Lībertīnīs dētrahenda est auctōritās licet iīs testimōnium reddere industriae per quam exierint dē servitūte. Quod ad nātiōnēs exterās pertinet Cicerō variē dētractūrus Graecīs testibus fidem doctrīnam hīs concēdit ac litterās sēque ējus gentis amātōrem esse profitētur Sardōs contemnit Allobrogās ut hostīs īnsectātur quōrum nihil tunc cum dīcerētur parum aptum aut remōtum ā cūrā decōris fuit. Verbōrum etiam moderātiōne dētrahī solet  sī quā est reī invidia sī asperum dicās nimium sevērum injūstum persuāsiōne lābī pertinācem ultrā modum tenācem esse prōpositī plērumque velut ipsōs cōnēris ratiōne vincere quod est mollissimum. Indecōrum est super haec omne nimium ideōque etiam quod nātūra reī satis aptum est nisi modo quoque temperātur grātiam perdit. Cūjus reī observātiō jūdiciō magis quōdam servīrī sentīrī quam praeceptīs trādī potest quantum satis sit et quantum recipiant aurēs nōn habet certam mēnsūram et quasi pondus quia ut in cibīs hīs alia aliīs magis complent. Adiciendum etiam breviter vidētur quō fīat ut dīcendī virtūtēs dīversissimae nōn sōlum suōs amātōrēs habeant sed ab eīsdem saepe laudentur. Nam Cicerō quōdam locō scrībit id esse optimum quod nōn facile crēdiderīs cōnsequī imitātiōne nōn possīs aliō vērō nōn id ēgisse ut ita dīceret quō modo sē quīlibet posse cōnfīderet sed quō modo nēmō. Quod potest pugnāre inter sē vidērī vērum utrumque ac meritō laudātur causārum enim modo distat quia simplicitās illa et velut sēcūritās inadfectātae ōrātiōnis mīrē tenuīs causās decet mājōribus illud admīrābile dīcendī genus magis convenit. In utrōque ēminet Cicerō ex quibus alterum imperītī sē posse cōnsequī crēdent neutrum quī intellegunt.  Memoriam quīdam nātūrae modo esse mūnus exīstimāvērunt estque in eā nōn dubiē plūrimum sed ipsa excolendō sīcut alia omnia augētur et tōtus dē quō dīximus adhūc inānis est labor nisi cēterae partēs hōc velut spīritū continentur. Nam et omnis disciplīna memoriā cōnstat frūstrāque docēmur sī quidquid audīmus praeterfluat et exemplōrum lēgum respōnsōrum dictōrum dēnique factōrumque velut quāsdam cōpiās quibus abundāre quāsque in prōmptū semper habēre dēbet ōrātor eadem illa vīs praesentat neque inmeritō thēsaurus hic ēloquentiae dīcitur. Sed nōn firmē tantum continēre vērum etiam cito percipere multa āctūrōs oportet nec quae scrīpserīs modo iterātā lēctiōne complectī sed in cōgitātīs quoque rērum ac verbōrum contextum sequī et quae sint ab adversa parte dicta meminisse nec utique eō quō dicta sunt ōrdine refūtāre sed oportūnīs locīs pōnere. Quīn extemporālis ōrātiō nōn aliō mihi vidētur mentis vigōre cōnstāre. Nam dum alia dīcimus quae dicturī sumus intuenda sunt ita cum semper cōgitātiō ultrā eat id quod est longius quaerit quidquid autem repperit quōdam modo apud memoriam dēpōnit quod illa quasi media quaedam manūs acceptum ab inventiōne trādit ēlocūtiōnī. Nōn arbitror autem mihi in hōc inmorandum quid sit quod memoriam faciat quamquam plērīque inprimī quaedam vestīgia animō velut in cērīs ānulōrum signa serventur exīstimant. Neque erō tam crēdulus ut quam abitū  tardiōrem firmiōremque memoriam fierī et actēm quoque ad animum pertīre. Magis admīrārī nātūram subit tot rēs vetustās tantō ex intervāllō repetītās reddere sē et offerre nec tantum requīrentibus sed in sponte interim nec vigilantibus sed etiam quiētē compositīs eō magis quod illa quoque animālia quae carēre intellēctū videntur meminērunt et agnōscunt et quamlibet longō itinere dēductā ad adsuētās sibi sēdēs revertuntur. Quid nōn haec varietās mīra est excidere proxima vetera inhaerēre hesternōrum inmemorēs ācta pueritiae recordārī Quid quod quaedam requīsīta sē occultant et eādem forte succurrunt nec manet semper memoriā sed aliquandō etiam redit Nescīrētur tamen quanta vīs esset ējus quanta dīvīnitās illa nisi in hōc lūmen ōrandī extulisset. Nōn enim rērum modo sed etiam verbōrum ōrdinem praestat nec ea pauca contexit sed dūrat prope in īnfīnītum et in longissimīs āctiōnibus prius audiendī patientia quam memoriae fidēs dēficit. Quod et ipsum argūmentum est subēsse artem aliquam juvārīque ratiōne nātūram cum īdem indoctī facere illud indoctī inexercitātī nōn possīmus. Quamquam inveniō apud Platōnem obstāre memoriae ūsum litterārum vidēlicet quoniam illa quae scrīptīs reposuimus velut cūstōdīre dēsinimus et ipsā sēcūritāte dīmittimus. Nec dubium est quīn plūrimum in hāc parte valeat mentis intentiō et velut aciēs lūminum ā prōspectū rērum quās intuētur nōn āversa unde accidit ut quae per plūrēs diēs scrībimus ēdiscenda sint cōgitātiō sē ipsa contineat.  Artem autem memoriae prīmus ostendisse dīcitur Simōnidēs cūjus vulgāta fābula est cum pugilī corōnātō carmen quāle compōnī victōribus solet mercēde pacta scrīpsisset abnegātam eī pecūniae partem quod mōre poētīs frequentissimō dēgressus in laudēs Castoris ac Pollūcis exierat quāpropter partem ab iīs petere quōrum facta celebrāsset jubēbātur. Et persolvērunt ut trāditum est nam cum esset grande convīvium in honōrem ējusdem victōriae atque adhibitus eī cēnae Simōnidēs nūntiō est excitus quod eum duo juvenēs equīs advectī dēsīderāre mājōrem in modum dīcēbantur. Et illōs quidem nōn invenit fuisse tamen grātōs ergā sē deōs exitū comperit. Nam vix eō ultrā līmen ēgressō trīclīnium illud suprā convīvās corruit atque ita cōnfūdit ut nōn ōra modo oppressōrum sed membra etiam omnia requīrentēs ad sepultūram propinquī nūlla nōta possent discernere. Tum Simōnidēs dīcitur memor ōrdinis quō quisque discubuerat corpora suīs reddidisse. Est autem magna inter auctōrēs dissēnsiō Glaucōne Carystiō an Leocrātī an Agatharchō an Scopae scrīptum sit id carmen et Pharsālī fuerit haec domus ut ipse quōdam locō significāre Simōnidēs vidētur utque Apollodōrus et Eratosthenēs et Euphoriōn et Lārissaeus Eurypylus trādidērunt an Crannōne ut Apollās Calimachus quem secūtus Cicerō hanc fāmam lātius fūdit. Scopam nōbilem Thessalum perisse in eō convīviō cōnstat  adicitur sorōris ējus fīlius putant et ortōs plērōsque ab aliō Scopā quī mājor aetāte fuerit. Quamquam mihi tōtum dē Tyndaridīs fābulōsum vidētur neque omnīnō hūjus reī meminit umquam poēta ipse profectō nōn tacitūrus dē tantā suā glōriā. Ex hōc Simōnidis factō notātum vidētur juvārī memoriam signātīs animō sēdibus idque crēdet suō quisque experīmentō. Nam cum in loca aliquā post tempus reversī sumus nōn ipsa agnōscimus tantum sed etiam quae in iīs fēcerīmus reminīscimur persōnaeque subeunt nōnnumquam tacitae quoque cōgitātiōnēs in mentem revertuntur. Nāta est igitur ut in plērīsque ars ab experīmentō. Loca discunt quam maximē spatiōsa multa varietāte signātā domum forte magnam et in multōs dīductam recessus. In eā quidquid notābile est animō dīligenter adfīgunt ut sine cūnctātiōne ac morā partīs ējus omnis cōgitātiō possit percurrere. Et prīmus hīc labor est nōn haerēre in occursū plūs enim quam firma dēbet esse memoriā quae aliam memoriam adjuvet. Tum quae scrīpsērunt vel cōgitātiōne complectuntur et aliquō signō quō moneantur notant quod esse vel ex rē tōtā potest ut dē nāvigātiōne mīlitia vel ex verbō aliquō nam etiam excidentēs ūnīus admonitiōne verbī in memoriam repōnuntur. Sit autem signum nāvigātiōnis ut ancora mīlitiae ut aliquid ex armīs. Haec ita dīgerunt prīmum sēnsum bellō cum vestibulō quasi adsignant secundum putā  ātriō tum inpluvia circumeunt nec cubiculīs modō aut exhedrīs sed statuīs etiam similibusque per ōrdinem committunt. Hōc factō cum est repetendā memoriā incipiunt ab initiō loca haec recēnsēre et quod cuique crēdidērunt reposcunt ut eōrum imāgine admonentur. Ita quamlibet multa sint quōrum meminisse oporteat fīunt singula cōnexa quōdam chorō nec onerant conjungentēs priōribus cōnsequentia solō ēdiscendī labōre. Quod dē domō dīxī et in operibus pūblicīs et in itinere longō et urbium ambitū et pictūrīs fierī spiērī potest. Etiam fingere sibi hās imāginēs licet. Opus est ergō locīs quae vel finguntur vel sūmuntur et imāginibus vel simulācrīs quae utique fingenda sunt. Imāginēs vocō quibus ea quae ēdiscenda sunt notāmus ut quō modo Cicerō dīcit locīs prō cērā simulācrīs prō litterīs ūtāmur. Illud quoque ad verbum pōnere optimum fuerit locīs est ūtendum multīs inlūstribus explicātīs modicīs intervāllīs imāginibus autem agentibus ācribus īnsignītīs quae occurrēre celeriterque percutere animum possint. Quō magis mīror quō modo Mētrodōrus in XIĪ signīs per quae sōl meat trecēnōs et sexāgēnōs invēnerit locōs. Vānitās nīmīrum fuit atque jactātiō circā memoriam suam potius arte quam nātūrā glōriantis. Equidem haec ad quaedam prōdesse nōn negāverim ut sī rērum nōmina multa per ōrdinem audīta reddenda sint. Namque in iīs quae didicērunt locīs pōnunt rēs illās mēnsam ut hoc ūtar in vestibulō et pulpitum in ātriō et sīc  cētera deinde relegentēs inveniunt ubi posuērunt. Et forsitan hoc sunt adjūtī quī auctiōne dīmissa quid cuique vēndidissent testibus argentāriōrum tabulīs reddidērunt quod praestitisse Q. Hortēnsium dīcunt. Minus īdem prōderit in ēdiscendīs quae ōrātiōnis perpetuae erunt nam et sēnsūs nōn eandem imāginem quam rēs habent cum alterum fingendum sit et hōrum tamen utcumque commonet locus sīcut sermōnis alicūjus habitī verbōrum contextus eadem artē quō modo comprehendētur Mittō quod quaedam nūllīs simulācrīs significārī possunt ut certē conjūnctiōnēs. Habeāmus enim sānē ut quī notīs scrībunt certās imāginēs omnium et loca scīlicet īnfīnīta per quae verba quot sunt in quīnque contrā Verrem secundae āctiōnis lībrīs explicentur nē meminerīmus etiam omnium quasi dēpositōrum nōnne impedīrī quoque dīcendī cursum necesse est duplicī memoriae cūra Nam quō modo poterunt cōpulāta fluere sī propter singula verba ad singulās fōrmās respiciendum erit Quā rē et Charmadās et Scēpsius dē quō modō dīxī Mētrodōrus quōs Cicerō dīcit ūsōs hāc exercitātiōne sibi habeant sua nōs simpliciōra trādāmus. Sī longior complectendā memoriā fuerit ōrātiō prōderit per partēs ēdiscere labōrat enim maximē onere sed hae partēs nōn sint perexiguae aliōquī rūrsus multae erunt et eam distringent atque concident. Nec utique certum imperāverim modum sed maximē ut quisque fīniētur locus  nī forte tam numerōsus ut ipse quoque dīvidī dēbeat. Dandī sunt certī quīdam terminī ut contextum verbōrum quī est difficillimus continua et crēbra meditātiō partīs deinceps ipsās repetītus ōrdō conjungat. Nōn est inūtile iīs quae difficilius haereant aliquās adpōnere notās quārum recordātiō commoneat et quasi excitet memoriam nēmō enim ferē tam īnfēlīx ut quod cuique locō signum dēstināverit nesciat. At sī erit tardus ad hōc eō quoque adhūc remediō ūtātur ut ipsae notae hoc enim est ex illā arte nōn inūtile aptentur ad eōs quī excidunt sēnsūs ancorā ut suprā prōposuī sī dē nāve dīcendum est spīculum sī dē proeliō. Multum enim signa faciunt et ex aliā memoriā venit alia ut cum trālātūs ānulus vel alligātus commoneat nōs cūr id fēcerīmus. Haec magis adhūc adstringunt quī memoriam ab aliquō similī trānsferunt ad id quod continendum est ut in nōminibus sī Fabius forte sit tenendus referāmus ad illum Cūnctātōrem quī excidere nōn potest aut ad aliquem amīcum quī idem vocētur. Quod est facilius in Aprīs et in Vrsīs et Nāsōne aut Crīspō ut id memoriae adfīgātur unde sunt nōmina. Orīgō quoque aliquandō dēclīnātōrum tenendī magis causa est ut in Cicerōne Verriō Aurēliō. Sed hoc miserī. Illud nēminem nōn juvābit īsdem quibus scrīpserit cērīs ēdiscere. Sequitur enim vestīgiīs quibusdam memoriam et  velut oculīs intuētur nōn pāginās modo sed versūs prope ipsōs estque cum dīcit similis legentī. Jam vērō sī litūra aut adjectiō aliqua atque mūtātiō interveniat signa sunt quaedam quae intuentēs dēerrāre nōn possumus. Ista ratiō ut est illī dē quā prīmum locūtus sum artī nōn dissimilis ita sī quid mē experīmenta docuērunt et expedītior et potentior. Ēdiscere tacitē nam id quoque est quaesītum erat optimum sī nōn subīrent velut ōtiōsum animum plērumque aliae cōgitātiōnēs propter quās excitandus est vōce ut duplicī mōtū juvētur memoriā dīcendī et audiendī. Sed haec vōx sit modica et magis murmur. Quī autem legente aliō ēdiscit in parte tardātur quod ācrior est oculōrum quam aurium sēnsus in parte juvārī potest quod cum semel aut bis audierit continuō illī memoriam suam experīrī licet et cum legente contendere. Nam et aliōquī id maximē faciendum est ut nōs subinde temptēmus quia continua lēctiō et quae magis et quae minus haerent aequāliter trānsit. In experiendō teneāsne et mājor intentiō est et nihil supervacuī temporis perit quō etiam quae tenēmus repetī solent ita sōla quae excidērunt retractantur ut crēbrā iterātiōne firmentur quamquam solent hoc ipsō maximē haerēre quod excidērunt. Illud ēdiscendō scrībendōque commūne est utrīque plūrimum cōnferre bonam valētūdinem dīgestum cibum animum cōgitātiōnibus aliīs līberum. Vērum et in iīs quae scrīpsimus complectendīs multum valent et in iīs quae cōgitāmus continendīs prope sōlae exceptā quae potentissima  est et exercitātiōne dīvīsiō et compositiō. Nam quī rēctē dīvīserit numquam poterit in rērum ōrdine errāre certa sunt enim nōn sōlum in dīgerendīs quaestiōnibus sed etiam in exequendīs sī modo rēctē dīcimus prīma ac secunda et deinceps cohaeretque omnīs rērum cōpulātiō ut eī nihil neque subtrahī sine manifēstō intellēctū neque īnserī possit. An vērō Scaevola in lūsū duodecim scrīptōrum cum prior calculum prōmōvisset essetque vīctus dum rūs tendit repetītō tōtīus certāminis ōrdine quō datō errāsset recordātus rediit ad eum quōcum lūserat isque ita factum esse cōnfessus est minus īdem ōrdō valēbit in ōrātiōne praesertim tōtus nostrō arbitriō cōnstitūtus cum tantum ille valeat alternus Etiam quae bene compositā erunt memoriam seriē suā dūcent nam sīcut facilius versus ēdiscimus quam prōrsam ōrātiōnem ita prōrsae vīncta quam dissolūta. Sīc contigit ut etiam quae ex tempore vidēbantur effūsa ad verbum repetīta reddantur. Quod meae quoque memoriae mediocritātem sequēbātur sī quandō interventus aliquōrum quī hunc honōrem merērentur iterāre dēclāmātiōnis partem coēgisset. Nec est mendāciō locus salvīs quī interfuērunt. Sī quis tamen ūnam maximamque ā mē artem memoriae quaerat exercitātiō est et labor multa ēdiscere multa cōgitāre et sī fierī potest cotīdiē potentissimum est nihil aequē vel augētur cūra vel neglegentia intercīdit. Quārē et puerī statim ut praecēpī quam plūrima ēdiscant et quaecumque aetās operam juvandae studiō memoriae dabit dēvoret initiō taedium illud et scrīpta et lēcta saepius revolvendī et quasi eundem cibum remandendī. Quod ipsum hoc fierī potest  levius sī pauca prīmum et quae odium nōn adferant coeperīmus ēdiscere tum cotīdiē adicere singulōs versūs quōrum accessiō labōrī sēnsum incrēmentī nōn adferat in summam ad īnfīnītum usque perveniat et poētica prius tum ōrātōrum novissimē etiam solūtiōra numerīs et magis ab ūsū dīcendī remōta quālia sunt jūris cōnsultōrum. Difficiliōra enim dēbent esse quae exercent quō sit levius ipsum illud in quod exercent ut āthlētae ponderibus plumbeīs adsuēfaciunt manūs quibus vacuīs et nūdīs in certāmine ūtendum est. Nōn omittam etiam quod cotīdiānīs experīmentīs dēprēnditur minimē fidēlem esse paulō tardiōribus ingeniīs recentem memoriam. Mīrum dictū est nec in prōmptū ratiō quantum nox interposita adferat firmitātis sīve requiēscit labor ille cūjus sibi ipsa fatīgātiō obstābat sīve mātūrātur atque concoquitur quae firmissima ējus pars est recordātiō quae statim referrī nōn poterant contexuntur posterā diē cōnfirmatque memoriam idem illud tempus quod esse in causā solet oblīviōnis. Etiam illa praevēlōx ferē cito effluit et velut praesentī officiō fūncta nihil in posterum dēbeat tamquam dīmissa discēdit. Nec est mīrum magis haerēre animō quae diūtius adfixa sint. Ex hāc ingeniōrum dīversitāte nāta dubitātiō est ad verbum sit ēdiscendum dicturīs an vim modo rērum atque ōrdinem complectī satis sit dē quō sine dubiō nōn potest in ūniversum prōnūntiārī. Nam sī memoriā suffrāgātur tempus nōn dēfuit nūlla mē velim syllaba effugiat aliōquī etiam scrībere sit supervacuum idque praecipuē ā puerīs optinendum atque in hanc cōnsuētūdinem memoriā exercitātiōne  redigenda nē nōbīs discāmus ignōscere. Ideōque et admonērī et ad libellum respicere vitiōsum quod lībertātem neglegentiae facit nec quisquam sē parum tenēre jūdicat quod nē sibi excidat nōn timet. Inde interruptus āctiōnis impetus et resistēns ac salebrōsa ōrātiō et quī dīcit ēdiscentī similis etiam omnem bene scrīptōrum grātiam perdit vel hoc ipsō quod scrīpsisse sē cōnfitētur. Memoriā autem facit etiam prōmptī ingenī fāmam ut illa quae dīcimus nōn domō attulisse sed ibi prōtinus sūmpsisse videāmur quod et ōrātōrī et ipsī causae plūrimum cōnfert nam et magis mīrātur et minus timet jūdex quae nōn putat adversus sē praeparāta. Idque in āctiōnibus inter praecipua servandum est ut quaedam etiam quae optimē vīnximus velut solūta ēnūntiēmus et cōgitantibus nōnnumquam et dubitantibus similēs quaerere videāmur quae attulimus. Ergō quid sit optimum nēminem fūgit. Sī vērō aut memoriā nātūra dūrior erit aut nōn suffrāgābitur tempus etiam inūtile erit ad omnia sē verba alligāre cum oblīviō ūnīus eōrum cūjuslibet aut dēfōrmem haesitātiōnem aut etiam silentium indicat tūtiusque multō comprehēnsīs animō rēbus ipsīs lībertātem sibi ēloquendī relinquere. Nam et invītus perdit quisque id quod ēlēgerat verbum nec facile repōnit aliud dum id quod scrīpserat quaerit. Sed nē hoc quidem īnfirmae memoriae remedium est nisi in iīs quī sibi facultātem aliquam dīcendī ex tempore parāvērunt. Quod sī cui utrumque dēfuerit huic omittere omnīnō tōtum āctiōnum labōrem ac sī quid in litterīs valet ad scrībendum potius suādēbō convertere sed haec rāra īnfēlīcitās erit. Cēterum quantum nātūrā studiōque valeat memoriā vel Themistoclēs testis quem ūnum intrā annum optimē locūtum esse Persicē cōnstat vel Mithridātēs cui duās et vīgintī  linguās quot nātiōnibus imperābat trāditur nōtās fuisse vel Crassus ille dīves quī cum Asiae praeesset quīnque Graecī sermōnis differentiās sīc tenuit ut quā quisque apud eum lingua postulāsset eadem jūs sibi redditum ferret vel Cȳrus quem omnium mīlitum tenuisse crēditum est nōmina quīn semel audītōs quamlibet multōs versūs prōtinus dīcitur reddidisse Theodectēs. Dīcēbantur etiam nunc esse quī facerent sed mihi numquam ut ipse interessem contigit habenda tamen fidēs est vel in hōc ut quī crēdiderit et spēret. Prōnūntiātiō ā plērīsque āctiō dīcitur sed prius nōmen ā vōce sequēns ā gestū vidētur accipere. Namque āctiōnem Cicerō aliās quasi sermōnem aliās ēloquentiam quandam corporis dīcit. Idem tamen duās ējus partīs facit quae sunt eaedem prōnūntiātiōnis vōcem atque mōtum quāpropter utrāque appellātiōne indifferenter ūtī licet. Habet autem rēs ipsa mīram quandam in ōrātiōnibus vim ac potestātem neque enim tam refert quālia sint quae intrā nōsmet ipsōs composuimus quam quō modo efferantur nam ita quisque ut audit movētur. Quārē neque probātiō ūlla quae modo venit ab ōrātōre tam firma est ut nōn perdat vīrēs suās nisi adjuvātur adsevērātiōne dīcentīs adfectūs omnēs languēscant necesse est nisi vōce vultū tōtīus prope habitū corporis inārdēscunt. Nam cum haec omnia fēcerīmus fēlīcēs  tamen sī nostrum illum ignem jūdex concēperit nēdum eum supīnī sēcūrīque moveāmus ac nōn et ipse nostrā ōscitātiōne solvātur. Documentō sunt vel scaenicī āctōrēs quī et optimīs poētārum tantum adiciunt grātiae ut nōs īnfīnītē magis eadem illa audīta quam lēcta dēlectent et vīlissimīs etiam quibusdam impetrant aurēs ut quibus nūllus est in bibliothēcīs locus sit etiam frequēns in theātrīs. Quod sī in rēbus quās fictās esse scīmus et inānēs tantum prōnūntiātiō potest ut īram lacrimās sollicitūdinem adferat quantō plūs valeat necesse est ubi et crēdimus Equidem vel mediocrem ōrātiōnem commendātam vīribus āctiōnis adfirmārim plūs habitūram esse mōmentī quam optimam eadem illa dēstitūtam sī quidem et Dēmosthenēs quid esset in tōtō dīcendī opere prīmum interrogātus prōnūntiātiōnī palmam dedit eīdemque secundum ac tertium locum dōnec ab eō quaerī dēsineret ut eam vidērī posset nōn praecipuam sed sōlam jūdicāsse ideōque ipse tam dīligenter apud Andronīcum hypocriten studuit ut admīrantibus ējus ōrātiōnem Rhodiīs nōn inmeritō Aeschinēs dīxisse videātur quid sī ipsum audīssētis et M. Cicerō ūnam in dīcendō āctiōnem dominārī putat. Hāc Cn. Lentulum plūs opīniōnis cōnsecūtum quam ēloquentia trādit eadem C. Gracchum in dēflendā frātris nece tōtīus populī Rōmānī lacrimās concitāsse Antōnium et Crassum multum valuisse plūrimum vērō Q. Hortēnsium. Cūjus reī fidēs est quod ējus scrīpta tantum īnfrā fāmam sunt quā diū prīnceps ōrātor aliquandō aemulus Cicerōnis exīstimātus est novissimē quoad vīxit secundus ut appāreat placuisse aliquid eō dīcente quod legentēs nōn invenīmus.  Et hercule cum valeant multum verba per sē et vōx propriam vim adiciat rēbus et gestus mōtusque significet aliquid profectō perfectum quiddam fierī cum omnia coiērunt necesse est. Sunt tamen quī rudem illam et quālem impetus cūjusque animī tulit āctiōnem jūdicent fortiōrem et sōlam vīrīs dignam sed nōn aliī ferē quam quī etiam in dīcendō cūram et artem et nitōrem et quidquid studiō parātur ut adfectāta et parum nātūrālia solent improbāre vel quī verbōrum atque ipsīus etiam sonī rūsticitāte ut L. Cottam dīcit Cicerō fēcisse imitātiōnem antīquitātis adfectant. Vērum illī persuāsiōne suā fruantur quī hominibus ut sint ōrātōrēs satis putant nāscī nostrō labōrī dent veniam quī nihil crēdimus esse perfectum nisi ubi nātūrā cūra juvētur. In hōc igitur nōn contumāciter cōnsentiō prīmās partīs esse nātūrae. Nam certē bene prōnūntiāre nōn poterit cui aut in scrīptīs memoriā aut in iīs quae subitō dīcenda erunt facilitās prōmpta dēfuerit nec sī inēmendābilia ōrīs incommoda obstābunt. Corporis etiam potest esse aliquā tanta dēfōrmitās ut nūllā arte vincātur. Sed nē vōx quidem nisi lībera vitiīs āctiōnem habēre optimam potest. Bona enim firmaque ut volumus utī licet mala vel inbēcilla et inhibet multa ut īnsurgere exclāmāre et aliquā cōgit ut intermittere et dēflectere et rāsās faucēs ac latus fatīgātum dēfōrmī canticō reficere. Sed nōs dē eō nunc loquāmur cui nōn frūstrā praecipitur. Cum sit autem omnis āctiō ut dīxī in duās dīvīsa partīs vōcem gestumque quōrum alter oculōs altera aurēs movet per quōs duōs sēnsūs omnīs ad animum penetrat adfectus prius est dē vōce dīcere cui etiam gestus accommodātur.  In eā prīma observātiō est quālem habeās secunda quō modo ūtāris. Nātūra vōcis spectātur quantitāte et quālitāte. Quantitās simplicior in summam enim grandis aut exigua est sed inter hās extrēmitātēs mediae sunt speciēs et ab īma ad summam ac retrō sunt multī gradūs. Quālitās magis varia. Nam est et candida et fusca et plēna et exīlīs et levīs et asperā et contracta et fūsa et dūra et flexibilis et clāra et optūsa. Spīritus etiam longior breviorque. Nec causās cūr quidque eōrum accidat persequī prōpositō operī necessārium esteōrumne sit differentia in quibus aurā illa concipitur an eōrum per quae velut organa meat an ipsī propriā nātūrā an prout movētur lateris pectorisve firmitās an capitis etiam plūs adjuvet. Nam opus est omnibus sīcut nōn ōrīs modo suāvitāte sed nārium quoque per quās quod superest vōcīs ēgeritur dulcis esse tamen nōn exprobrāns sonus. Vtendī vōce multiplex ratiō. Nam praeter illam differentiam quae est tripertīta acūtae gravis flexae tum intentīs tum remissīs tum elatīs tum īnferiōribus modīs opus est spatiīs quoque lentiōribus aut citātiōribus. Sed hīs ipsīs media interjacent multa et ut faciēs quamquam ex paucissimīs cōnstat īnfīnītam habet differentiam ita vōx etsī paucās quae nōminārī possint continet speciēs propria cuique est et nōn haec minus auribus quam oculīs illa dīnōscitur. Augentur autem sīcut omnium ita vōcis quoque bona cūra et neglegentia vel īnscītiā minuuntur. Sed cūra nōn eadem ōrātōribus quae phōnascīs convēnit tamen multa  sunt utrīsque commūnia firmitās corporis nē ad spadōnum et mulierum et aegrōrum exīlitātem vōx nostra tenuētur quod ambulātiō ūnctiō vēnerīs abstinentiā facilīs cibōrum dīgestiō id est frūgālitās praestat praetereā ut sint faucēs integrae id est mollēs ac levēs quārum vitiō et frangitur et obscūrātur et exasperātur et scinditur vōx. Nam ut tībiae eōdem spīritū acceptō alium clūsīs alium apertīs forāminibus alium nōn satis pūrgātae alium quassae sonum reddunt item faucēs tumentēs strangulant vōcem optūsae obscūrant rāsae exasperant convulsae frāctīs sunt organīs similēs. Finditur etiam spīritus objectū aliquō sīcut lapillō tenuēs aquae quārum impetus etiam sī ultrā paulum coit aliquid tamen cavī relinquit post id ipsum quod offenderat. Vmor quoque vōcem ut nimius impedit ita cōnsūmptus dēstituit. Nam fatīgātiō ut corpora nōn ad praesēns modo tempus sed etiam in futūrum adficit. Sed ut commūniter et phōnascīs et ōrātōribus necessāria est exercitātiō qua omnia convalēscunt ita cūrae nōn idem genus est. Nam neque certa tempora ad spatiandum darī possunt tot cīvīlibus officiīs occupātō nec praeparāre ab īmīs sōnīs vōcem ad summōs nec semper ā contentiōne condere licet cum plūribus jūdiciīs saepe dīcendum sit. Nē cibōrum quidem est eadem observātiō nōn enim tam mollī tenerāque vōce quam fortī ac dūrābilī opus est cum illī omnēs etiam altissimōs sonōs lēniant cantū ōrīs nōbīs plēraque asperē sint concitātēque dīcenda et vigilandae noctēs et fūlīgō lūcubrātiōnum bibenda et in sūdātā veste dūrandum. Quārē vōcem dēliciīs nōn molliāmus nec inbuātur eā cōnsuētūdine quam dēsīderātūra sit sed exercitātiō ējus tālis sit quālis ūsus nec silentiō  subsīdat sed firmētur cōnsuētūdine quā difficultās omnis levātur. Ēdiscere autem quō exerceāris erit optimum nam ex tempore dīcentis āvocat ā cūrā vōcis ille quī ex rēbus ipsīs concipitur adfectus et ēdiscere quam maximē varia quae et clāmōrem et disputātiōnem et sermōnem et flexūs habeant ut simul in omnia pārēmur. Hoc satis est. Aliōquī nitida illa et cūrāta vōx īnsolitum labōrem recūsābit ut adsuētā gymnasiīs et oleō corpora quamlibet sint in suīs certāminibus speciōsa atque rōbusta sī mīlitāre iter fascemque et vigiliās imperēs dēficiant et quaerant ūnctōrēs suōs nūdumque sūdōrem. Illa quidem in hōc opere praecipī quis ferat vītandōs sōlēs atque ventōs et nūbila etiam ac siccitātēs Ita sī dīcendum in sōle aut ventōsō ūmidō calidō diē fuerit reōs dēserēmus Nam crūdum quidem aut saturum aut ēbrium aut ējectō modō vomitū quae cavenda quīdam monent dēclāmāre nēminem quī sit mentis compos putō. Illud nōn sine causā est ab omnibus praeceptum ut parcātur maximē vōcī in illō ā pueritiā in adulēscentiam trānsitū quia nātūrāliter impedītur nōn ut arbitror propter calōrem quod quīdam putāvērunt nam est mājor aliās sed propter ūmōrem potius nam hoc aetās illa turgēscit. Itaque nārēs etiam ac pectus eō tempore tument atque omnia velut germinant eōque sunt tenerā et injūriae obnoxia. Sed ut ad prōpositum redeam jam cōnfirmātae cōnstitūtaeque vōcī genus exercitātiōnis optimum dūcō quod est operī simillimum dīcere cotīdiē sīcut agimus. Namque hoc modo nōn vōx tantum  cōnfirmātur et lātus sed etiam corporis decēns et accommodātus ōrātiōnī mōtus compōnitur. Nōn alia est autem ratiō prōnūntiātiōnis quam ipsīus ōrātiōnis. Nam ut illa ēmendāta dīlūcidā ōrnāta apta esse dēbet ita haec quoque. Ēmendāta erit id est vitiō carēbit sī fuerit os facile explānātum jūcundum urbānum id est in quō nūlla neque rūsticitās neque peregrīnitās resonet. Nōn enim sine causā dīcitur barbarum Graecumve nam sōnīs hominēs ut aera tinnītū dīnōscimus. Ita fīet illud quod Ennius probat cum dīcit suāviloquentī ōre Cethēgum fuisse nōn quod Cicerō in iīs reprehendit quōs ait lātrāre nōn agere. Sunt enim multa vitia dē quibus dīxī cum in quādam prīmī librī parte puerōrum ōra fōrmārem oportūnius ratus in eā aetāte facere illōrum mentiōnem in quā ēmendārī possunt. Itemque sī ipsa vōx prīmum fuerit ut sīc dīcam sāna id est nūllum eōrum dē quibus modo retulī patiētur incommodum deinde nōn subsurda rudis inmānis dūra rigida rāva praepinguis aut tenuis inānis acerba pusilla mollis effēmināta spīritus nec brevis nec parum dūrābilis nec in receptū difficilis. Dīlūcida vērō erit prōnūntiātiō prīmum sī verba tōta exierint quōrum pars dēvorārī pars dēstituī solet plērīsque extrēmās syllabās nōn perferentibus dum priōrum sonō indulgent. Vt est autem necessāria verbōrum explānātiō ita omnīs inputāre et velut adnumerāre litterās molestum et odiōsum nam et vōcālēs frequentissimē coeunt et cōnsonantium quaedam īnsequente vōcālī dissimulantur. Vtriusque exemplum posuimus multum ille et terrīs. Vītātur etiam  dūriōrum inter sē congressus unde pellexit et collēgit et quae aliō locō dicta sunt. Ideōque laudātur in Catulō suāvis appellātiō litterārum. Secundum est ut sit ōrātiō distīncta id est quī dīcit et incipiat ubi oportet et dēsinat. Observandum etiam quō locō sustinendus et quasi suspendendus sermō sit quod Graecī UPODIASTOLHN vel UPOSTIGMHN vocant quō dēpōnendus. Suspenditur arma vīrumque canō quia illud vīrum ad sequentiā pertinet ut sit vīrum Trōjae quī prīmus ab ōrīs et hīc iterum. Nam etiam sī aliud est unde venit quam quō venit nōn distinguendum tamen quia utrumque eōdem verbō continētur venit. Tertiō Ītaliam quia interjectiō est fātō profugus et continuum sermōnem quī faciēbat Ītaliam Lauīnaque dīvidit. Ob eandemque causam quārtō profugus deinde Lauīnaque vēnit lītora ubi jam erit distīnctiō quia inde alius incipit sēnsus. Sed in ipsīs etiam distīnctiōnibus tempus aliās brevius aliās longius dabimus interest enim sermōnem fīniant an sēnsum. Itaque illam distīnctiōnem lītora prōtinus alterō spīritūs initiō īnsequar cum illūc vēnerō atque altae moenia Rōmae dēpōnam et morābor et novum rūrsus exōrdium faciam. Sunt aliquandō et sine respīrātiōne quaedam morae etiam in perihodīs. Vt enim illa in coetū vērō populī Rōmānī negōtium pūblicum gerēns magister equitum et cētera multa membra habent sēnsūs enim sunt aliī atque aliī sed ūnam circumductiōnem ita paulum morandum in hīs intervāllīs nōn interrumpendus est contextus. Et ē contrāriō spīritum interim recipere sine intellēctū morae necesse est quō locō quasi surripiendus est aliōquī sī īnscītē recipiātur nōn minus adferat obscūritātis quam vitiōsa distīnctiō.  Virtūs autem distinguendī fortasse sit parva sine quā tamen esse nūlla alia in agendō potest. Ōrnāta est prōnūntiātiō cui suffrāgātur vōx facilis magna beāta flexibilis firma dulcis dūrābilis clārā pūrā secāns aera et auribus sedēns est enim quaedam ad audītum accommodātā nōn magnitūdine sed proprietāte ad hōc velut tractābilis utique habēns omnēs in sē quī dēsīderantur sinūs intentiōnēsque et tōtō ut ājunt organō īnstrūcta cui aderit lateris firmitās spīritus cum spatiō pertināx tum labōrī nōn facile cessūrus. Neque gravissimus autem in mūsicā sonus nec acūtissimus ōrātiōnibus convenit nam et hīc parum clārus nimiumque plēnus nūllum adferre animīs mōtum potest et ille praetenuis et inmodicae clāritātis cum est ultrā vērum tum neque prōnūntiātiōne flectī neque diūtius ferre intentiōnem potest. Nam vōx ut nervī quō remissior hoc gravior et plēnior quō tēnsior hoc tenuīs et acūtā magis est. Sīc īma vim nōn habet summa rumpī perīclitātur. Mediīs ergō ūtendum sonīs hīque tum augendā intentiōne excitandī tum summittenda sunt temperandī. Nam prīma est observātiō rēctē prōnūntiandī aequālitās nē sermō subsultet inparibus spatiīs ac sōnīs miscēns longā brevibus gravia acūtīs elata summissīs et inaequālitāte hōrum omnium sīcut pedum claudicet. Secunda varietās quod sōlum est prōnūntiātiō. Ac nē quis pugnāre inter sē putet aequālitātem et varietātem cum illī virtūtī contrārium vitium sit inaequālitās huic quae dīcitur MONOEIDĒIA quasi quīdam ūnus aspectus. Ars porrō variandī cum grātiam  praebet ac renovat aurēs tum dīcentem ipsa labōris mūtātiōne reficit ut standī ambulandī sedendī jacendī vicēs sunt nihilque eōrum patī ūnum diū possumus. Illud vērō maximum sed id paulō post tractābimus quod secundum ratiōnem rērum dē quibus dīcimus animōrumque habitus cōnfōrmanda vōx est nē ab ōrātiōne discordet. Vītēmus igitur illam quae Graecē MONOTŌNIA vocātur ūnā quaedam spīritus ac sonī intentiō nōn sōlum nē dicāmus omnia clāmōsē quod īnsānum est aut intrā loquendī modum quod mōtū caret aut summissō murmure quō etiam dēbilitātur omnis intentiō sed ut in īsdem partibus īsdemque adfectibus sint tamen quaedam nōn ita magnae vōcis dēclīnātiōnēs prout aut verbōrum dignitās aut sententiārum nātūra aut dēpositiō aut inceptiō aut trānsitus postulābit ut quī singulīs pīnxērunt colōribus alia tamen ēminentiōra alia reductiōra fēcērunt sine quō nē membrīs quidem suās līneās dedissent. Prōpōnāmus enim nōbīs illud Cicerōnis in ōrātiōne nōbilissimā prō Milōne prīncipium nōnne ad singulās paene distīnctiōnēs quamvīs in eādem faciē tamen quasi vultus mūtandus est Etsī vereor jūdicēs nē turpe sit prō fortissimō virō dīcere incipientem timēre etiam sī est tōtō prōpositō contractum atque summissum quia et exōrdium est et sollicitī exōrdium tamen fuerit necesse est aliquid plēnius et ērēctius dum dīcit prō fortissimō virō quam cum etsī vereor et turpe sit et timēre. Jam secunda respīrātiō incrēscat oportet et nātūrālī quōdam cōnātū quō minus pavidē dīcimus quae secuntur et quod magnitūdō animī Milōnis ostenditur minimēque deceat cum Titus Annius ipse magis dē reī pūblicae salūte  quam dē suā perturbētur. Deinde quasi objūrgātiō suī est mē ad ējus causam parem animī magnitūdinem adferre nōn posse. Tum invidiōsiōra tamen haec novī jūdiciī nova fōrma terret oculōs. Illa vērō jam paene apertīs ut ājunt tībiīs quī quōcumque incīdērunt cōnsuētūdinem forī et prīstinum mōrem jūdiciōrum requīrunt. Nam sequēns lātum etiam atque fūsum est nōn enim corōna cōnsessūs vester cīnctus est ut solēbat. Quod notāvī ut appārēret nōn sōlum in membrīs causae sed etiam in articulīs esse aliquam prōnūntiandī varietātem sine quā nihil neque mājus neque minus est. Vōx autem ultrā vīrēs urgenda nōn est nam et suffōcāta saepe et mājōre nīsū minus clārā est et interim ēlīsa in illum sonum ērumpit cui Graecī nōmen ā gallōrum inmātūrō cantū dedērunt. Nec volūbilitāte nimiā cōnfundenda quae dīcimus quā et distīnctiō perit et adfectus et nōnnumquam etiam verba aliquā suī parte fraudantur. Cui contrārium est vitium nimiae tarditātis nam et difficultātem inveniendī fatētur et sēgnitia solvit animōs et in quō est aliquid temporibus praefīnītīs aquam perdit. Prōmptum sit os nōn praeceps moderātum nōn lentum. Spīritus quoque nec crēbrō receptus concidat sententiam nec eō usque trahātur dōnec dēficiat. Nam et dēfōrmis est cōnsūmptī illīus sonus et respīrātiō sub aquā diū pressī similis et receptus longior et nōn oportunus ut quī fīat nōn ubi volumus sed ubi necesse est. Quārē longiōrem dicturīs perihodōn colligendus est spīritus ita tamen ut id neque diū neque cum sonō faciāmus neque omnīnō ut manifēstum sit reliquīs partibus optimē inter jūnctūrās sermōnis revocābitur. Exercendus autem est ut sit quam longissimus quod Dēmosthenēs ut efficeret scandēns in adversum continuābat quam posset plūrimōs versūs. Idem  quō facilius verba ōre līberō exprimeret calculōs linguā volvēns dīcere domī solēbat. Est interim et longus et plēnus et clārus satis spīritus nōn tamen firmae intentiōnis ideōque tremulus ut corpora quae aspectū integra nervīs parum sustinentur. Id BRASMON Graecī vocant. Sunt quī spīritum cum strīdōre per rāritātem dentium nōn recipiunt sed resorbent. Sunt quī crēbrō anhēlitū et intrōrsum etiam clārē sonante imitentur jūmenta onere et jugō labōrantia quod adfectant quoque tamquam inventiōnis cōpiā urgeantur mājorque vīs ēloquentiae ingruat quam quae ēmittī faucibus possit. Est aliīs concursus ōrīs et cum verbīs suīs conluctātiō. Jam tussīre et expuere crēbrō et ab īmō pulmōne pītuītam trochleīs addūcere et ōris ūmōre proximōs spargere et mājōrem partem spīritūs in loquendō per nārēs effundere etiam sī nōn utique vōcīs sunt vitia quia tamen propter vōcem accidunt potissimum huic locō subiciantur. Sed quodcumque ex hīs vitium magis tulerim quam quō nunc maximē labōrātur in causīs omnibus scholīsque cantandī quod inūtilius sit an foedius nesciō. Quid enim minus ōrātōrī convenit quam modulātiō scaenica et nōnnumquam ēbriōrum aut cōmisantium licentiae similis Quid vērō movendīs adfectibus contrārium magis quam cum dolendum īrāscendum indignandum commiserandum sit nōn sōlum ab hīs adfectibus in quōs indūcendus est jūdex recēdere sed ipsam forī sānctitātem lūdōrum tālārium licentia solvere Nam Cicerō illōs ex Lyciā et Cāriā rhetorās paene cantāre in epilogīs dīxit nōs etiam cantandī sevēriōrem paulō modum  excessimus. Quisquamne nōn dīcō dē homicīdiō sacrilegiō parricīdiō sed dē calculīs certē atque ratiōnibus quisquam dēnique ut semel fīniam in līte cantat Quod sī omnīnō recipiendum est nihil causae est cūr nōn illam vōcis modulātiōnem fidibus ac tībiīs immō mehercule quod est huic dēfōrmitātī propius cymbalīs adjuvēmus. Facimus tamen hoc libenter nam nec cuīquam sunt injūcunda quae cantant ipsī et labōris in hōc quam in agendō minus est. Et sunt quīdam quī secundum alia vītae vitia etiam hāc ubīque audiendī quod aurēs mulceat voluptāte dūcantur. Quid ergō nōn et Cicerō dīcit esse aliquem in ōrātiōne cantum obscūriōrem et hoc quōdam nātūrālī initiō vēnit Ostendam nōn multō post ubi et quātenus recipiendus sit hic flexus et cantus quidem sed quod plērīque intellegere nōlunt obscūrior. Jam enim tempus est dīcendī quae sit apta prōnūntiātiō quae certē ea est quae iīs dē quibus dīcimus accommodātur. Quod quidem maxima ex parte praestant ipsī mōtus animōrum sonatque vōx ut ferītur sed cum sint aliī vērī adfectūs aliī fictī et imitātī vērī nātūrāliter ērumpunt ut dolentium īrāscentium indignantium sed carent arte ideōque sunt disciplīnā et ratiōne fōrmandī. Contrā quī effinguntur imitātiōne artem habent sed hī carent nātūra ideōque in iīs prīmum est bene adficī et concipere imāginēs rērum et tamquam vērīs movērī. Sīc velut media vōx quem habitum ā nostrīs accēperit hunc jūdicum animīs dabit est enim mentis index ac totidem quot illa mūtātiōnēs habet. Itaque laetīs in rēbus  plēnā et simplex et ipsa quōdam modo hilaris fluit at in certāmine ērēctā tōtīs vīribus et velut omnibus nervīs intenditur. Atrōx in īrā et aspera ac dēnsa et respīrātiōne crēbrā neque enim potest esse longus spīritus cum immoderātē effunditur. Paulum in invidiā facienda lentior quia nōn ferē ad hanc nisi īnferiōrēs cōnfugiunt at in blandiendō fatendō satisfaciendō rogandō lēnis et summissa. Suādentium et monentium et pollicentium et cōnsōlantium gravis in metū et verēcundiā contractā adhortātiōnibus fortis disputātiōnibus teres miserātiōne flexā et flēbilis et cōnsultō quasi obscūrior at in ēgressiōnibus fūsa et sēcūrae clāritātis in expositiōne ac sermōnibus rēcta et inter acūtum sonum et gravem mediā. Attollitur autem concitātīs adfectibus compositīs dēscendit prō utriusque reī modo altius vel īnferius. Quid autem quisque in dīcendō postulet locus paulum differam ut dē gestū prius dīcam quī et ipse vōcī cōnsentit et animō cum eā simul pāret. Is quantum habeat in ōrātōre mōmentī satis vel ex eō patet quod plēraque etiam citra verba significat. Quippe nōn manūs sōlum sed nūtūs etiam dēclārant nostram voluntātem et in mūtīs prō sermōne sunt et saltātiō frequenter sine vōce intellegitur atque adficit et ex vultū ingressūque perspicitur habitus animōrum et animālium quoque sermōne cārentium īrā laetitiā adūlātiō et oculīs et quibusdam aliīs corporis signīs dēprēnditur. Nec mīrum sī ista quae tamen in aliquō posita sunt mōtū tantum in animīs valent cum pictūrā tacēns opus et habitus semper ējusdem sīc in intimōs penetret adfectūs ut ipsam vim dīcendī nōnnumquam superāre videātur. Contrā sī gestus ac vultus ab ōrātiōne dissentiat trīstia dīcāmus hilarēs adfirmēmus aliquā renuentēs nōn auctōritās modo  verbīs sed etiam fidēs dēsit. Decor quoque ā gestū atque mōtū vēnit. Ideōque Dēmosthenēs grande quoddam intuēns speculum compōnere āctiōnem solēbat adeō quamvīs fulgor ille sinistrās imāginēs reddat suīs dēmum oculīs crēdidit quod efficeret. Praecipuum vērō in āctiōne sīcut in corpore ipsō caput est cum ad illum dē quō dīxī decōrem tum etiam ad significātiōnem. Decōrīs illa sunt ut sit prīmō rēctum et secundum nātūram nam et dējectō humilitās et supīnō adrogantiā et in latus inclīnātō languor et praedūrō ac rigente barbariā quaedam mentīs ostenditur. Tum accipiat aptōs ex ipsā āctiōne mōtus ut cum gestū concordet et manibus ac lateribus obsequātur aspectus enim semper eōdem vertitur quō gestūs exceptīs quae aut damnāre aut concēdere aut ā nōbīs removēre oportēbit ut īdem illud vultū videāmur āversārī manū repellere dī tālem āvertite pestem haud equidem tālī mē dignor honōre. Significat vērō plūrimīs modīs. Nam praeter adnuendī renuendī cōnfirmandīque mōtūs sunt et verēcundiae et dubitātiōnis et admīrātiōnis et indignātiōnis nōtī et commūnēs omnibus. Sōlō tamen eō facere gestum scaenicī quoque doctōrēs vitiōsum putāvērunt. Etiam frequēns ējus nūtūs nōn caret vitiō adeō jactāre id et comās excutientem rotāre fānāticum est. Dominātur autem maximē vultus. Hoc supplicēs hoc minācēs hoc blandī hoc trīstēs hōc hilarēs hōc ērēctī hōc  summissī sumus hoc pendent hominēs hunc intuentur hic spectātur etiam antequam dīcimus hoc quōsdam amāmus hoc ōdimus hoc plūrima intellegimus hic est saepe prō omnibus verbīs. Itaque in iīs quae ad scaenam compōnuntur fābulīs artificēs prōnūntiandī ā persōnīs quoque adfectūs mūtuantur ut sit Aeropē in tragoediā trīstis atrōx Mēdēa attonitus Ājāx truculentus Herculēs. In cōmoediīs vērō praeter aliam observātiōnem quā servī lēnōnēs parasītī rūsticī mīlitēs meretrīculae ancillae senēs austērī ac mītēs juvenēs sevērī ac luxuriōsī mātrōnae puellae inter sē discernuntur pater ille cūjus praecipuae partēs sunt quia interim concitātus interim lēnis est alterō ērēctō alterō compositō est superciliō atque id ostendere maximē latus āctōribus mōrīs est quod cum iīs quās agunt partibus congruat. Sed in ipsō vultū plūrimum valent oculī per quōs maximē animus ēmānat ut citrā mōtum quoque et hilaritāte ēnitēscant et trīstitiae quoddam nūbilum dūcant. Quīn etiam lacrimās iīs nātūrā mentis indicēs dedit quae aut ērumpunt dolōre aut laetitiā mānant. Mōtū vērō intentī remissī superbī torvī mītēs asperī fīunt quae ut āctus poposcerit fingentur. Rigidī vērō et extentī aut languidī et torpentēs aut stupentēs aut lascīvī et mōbilēs et natantēs et quādam voluptāte suffūsī aut līmī et ut sīc dicam veneriī aut poscentēs aliquid pollicentēsve numquam esse dēbēbunt. Nam opertōs compressōsve eōs in dīcendō quis nisi plānē rudis aut stultus habeat Et ad haec omnia exprimenda in palpebrīs etiam et in genīs est quoddam dēserviēns iīs ministerium. Multum et superciliīs agitur nam et oculōs fōrmant aliquātenus et frontī  imperant hīs contrahitur attollitur remittitur ut ūna rēs in eā plūs valeat sanguis ille quī mentis habitū movētur et cum īnfirmam verēcundia cutem accipit effunditur in rubōrem cum metū refūgit abit omnis et pallōre frīgēscit temperātus medium quoddam serēnum efficit. Vitium in superciliīs sī aut inmōta sunt omnīnō aut nimium mōbilia aut inaequālitāte ut modō dē persōnā cōmicā dīxeram dissīdent aut contrā id quod dīcimus finguntur īra enim contractīs trīstitiā dēductīs hilaritās remissīs ostenditur. Adnuendī quoque et renuendī ratiōne dēmittuntur aut adlevantur. Nāribus labrīsque nōn ferē quicquam decenter ostendimus tametsī dērīsus contemptus fastīdium significārī solet. Nam et corrūgāre nārēs ut Horātius ait et īnflāre et movēre et digitō inquiētāre et inpulsō subitō spīritū excutere et dīdūcere saepius et plānā manū resupīnāre indecōrum est cum ēmūnctiō etiam frequentior nōn sine causā reprēndātur. Labra et porriguntur male et scinduntur et adstringuntur et dīdūcuntur et dentēs nūdant et in latus ac paene ad aurem trahuntur et velut quōdam fastīdiō replicantur et pendent et vōcem tantum alterā parte dīmittunt. Lambere quoque ea et mordēre dēfōrme est cum etiam in efficiendīs verbīs modicus eōrum esse dēbeat mōtus ōre enim magis quam labrīs loquendum est. Cervīcem rēctam oportet esse nōn rigidam aut supīnam. Collum dīversa quidem sed parī dēfōrmitāte et contrahitur  et tenditur sed tēnsō subest et labor tenuāturque vōx ac fatīgātur adfixum pectorī mentum minus clāram et quasi lātiōrem pressō gutture facit. Vmerōrum rārō decēns adlevātiō atque contractiō est breviātur enim cervīx et gestum quendam humilem atque servīlem et quasi fraudulentum facit cum sē in habitum adūlātiōnis admīrātiōnis metūs fingunt. Bracchiī moderāta prōjectiō remissīs umerīs atque explicantibus sē in prōferendā manū digitīs continuōs et dēcurrentīs locōs maximē decet. At cum speciōsius quid ūberiusque dīcendum est ut illud saxa atque sōlitūdinēs vōcī respondent expatiātur in latus et ipsa quōdam modo sē cum gestū fundit ōrātiō. Manūs vērō sine quibus trunca esset āctiō ac dēbilis vix dīcī potest quot mōtūs habeant cum paene ipsam verbōrum cōpiam persequantur. Nam cēterae partēs loquentem adjuvant hae prope est ut dicam ipsae locuntur. An nōn hīs poscimus pollicēmur vocāmus dīmittimus mināmur supplicāmus abōmināmur timēmus interrogāmus negāmus gaudium trīstitiam dubitātiōnem cōnfessiōnem paenitentiam modum cōpiam numerum tempus ostendimus nōn eaedem concitant inhibent supplicant probant admīrantur verēcundantur nōn in dēmōnstrandīs locīs atque persōnīs adverbiōrum atque prōnōminum optinent uicemut in tantā per omnīs gentēs nātiōnēsque linguae dīversitāte hīc mihi omnium hominum commūnīs sermō videātur.  Et hī quidem dē quibus sum locūtus cum ipsīs vōcibus nātūrāliter exeunt gestūs aliī sunt quī rēs imitātiōne significant ut sī aegrum temptantīs vēnās medicī similitūdine aut citharoedum fōrmātis ad modum percutientīs nervōs manibus ostendās quod est genus quam longissimē in āctiōne fugiendum. Abesse enim plūrimum ā saltātōre dēbet ōrātor ut sit gestus ad sēnsūs magis quam ad verba accommodātus quod etiam histriōnibus paulō graviōribus facere mōrīs fuit. Ergō ut ad sē manum referre cum dē sē ipsō loquātur et in eum quem dēmōnstret intendere et aliquā hīs similia permīserim ita nōn effingere statūs quōsdam et quidquid dīcet ostendere. Neque id in manibus sōlum sed in omnī gestū ac vōce servandum est. Nōn enim aut in illā perihodō stetit soleātus praetor populī Rōmānī inclīnātiō incumbentis in mulierculam Verris effingenda est aut in illā caedēbātur in mediō forō Messānae mōtūs laterum quālīs esse ad verbera solet torquendus aut vōx quālis dolōrī exprimitur ēruenda cum mihi cōmoedī quoque pessimē facere videantur quod etiam sī juvenem agant cum tamen in expositiōne aut senis sermō ut in Hydriae prologō aut mulieris ut in Geōrgō incīdit tremulā vel effēmināta vōce prōnūntiant adeō in illīs quoque est aliquā vitiōsa imitātiō quōrum ars omnis cōnstat imitātiōne. Est autem gestus ille maximē commūnis quō medius digitus in pollicem contrahitur explicitīs tribūs et prīncipiīs ūtilis cum lēnī in utramque partem mōtū modicē prōlātus simul capite atque umerīs sēnsim ad id quō manus ferātur obsecundantibus et in nārrandō certus sed tum paulō prōductior et in exprobrandō et coarguendō acer atque īnstāns  longius enim partibus iīs et līberius exeritur. Vitiōsē vērō īdem sinistrum quasi umerum petēns in latus agī solet quamquam adhūc pējus aliquī trānsversum bracchium prōferunt et cubitō prōnūntiant. Duo quoque mediī sub pollicem veniunt et est hic adhūc priōre gestūs īnstantior prīncipiō et nārrātiōnī nōn commodātus. At cum trēs contractī pollice premuntur tum digitus ille quō ūsum optimē Crassum Cicerō dīcit explicārī solet. Is in exprobrandō et indicandō unde eī nōmen est valet et adlevāta ac spectante umerum manū paulum inclīnātus adfirmat versus in terram et quasi prōnus urget et aliquandō prō numerō est. Īdem summō articulō utrimque leviter adprēnsō duōbus modicē curvātis minus tamen minimō aptus ad disputandum est. Ācrius tamen argūmentārī videntur quī medium articulum potius tenent tantō contractiōribus ultimīs digitīs quantō priōrēs dēscendērunt. Est et ille verēcundae ōrātiōnī aptissimus quō quattuor prīmīs leviter in summum coeuntibus digitīs nōn procul ab ōre aut pectore fertur ad nōs manūs et deinde prōna ac paulum prōlātā laxātur. Hoc modo coepisse Dēmosthenen crēdō in illō prō Ctēsiphonte timidō summissōque prīncipiō sīc fōrmātam Cicerōnis manum cum dīceret sī jūdicēs ingenī meī quod sentiō quam sit exiguum. Eadem aliquātenus līberius deorsum spectantibus digitīs colligitur in nōs et fūsius paulō in dīversum resolvitur ut quōdam modo sermōnem ipsum prōferre videātur. Bīnōs interim digitōs distinguimus sed nōn īnsertō pollice paulum tamen īnferiōribus intrā spectantibus sed nē illīs quidem tēnsīs quī suprā sunt. Interim extrēmī palmam circā īma pollicis premunt ipse priōribus ad mediōs articulōs jungitur interim  quārtus oblīquē repōnitur interim quattuor remissīs magis quam tēnsīs pollice intus inclīnātō habilem dēmōnstrandō in latus aut distinguendīs quae dīcimus manum facimus cum supīna in sinistrum latus prōnā in alterum fertur. Sunt et illī brevēs gestūs cum manūs leviter pandāta quālis voventium est parvīs intervāllīs et subadsentientibus umerīs movētur maximē apta parce et quasi timidē loquentibus. Est admīrātiōnī conveniēns ille gestus quō manus modicē supīnāta ac per singulōs ā minimō collēctā digitōs redeunte flexū simul explicātur atque convertitur. Nec ūnō modō interrogantēs gestum compōnimus plērumque tamen vertentēs manum utcumque composita est. Pollicī proximus digitus medium quā dexter est unguem pollicis summō suō jungēns remissīs cēterīs est et adprobantibus et nārrantibus et distinguentibus decōrus. Cui nōn dissimilīs sed complicitīs tribus digitīs quō nunc Graecī plūrimum ūtuntur etiam utrāque manū quotiēns enthȳmēmata sua gestū corrutundant velut caesīm. Manus lentior prōmittit et adsentātur citātior hortātur interim laudat. Est et ille urgentis ōrātiōnem gestūs vulgāris magis quam ex arte quī contrahit alternō celerīque mōtū et explicat manum. Est et illa cava et rāra et suprā umerī altitūdinem elata cum quōdam mōtū velut hortātrīx manūs ā peregrīnīs scholīs tamen prope receptā tremulā scaenicā est. Digitōs cum summī coiērunt ad os referre cūr quibusdam displicuerit nesciō nam id et lēniter admīrantēs et interim subitā indignātiōne velut pavēscentēs et dēprecantēs facimus. Quīn compressam etiam manum in paenitentiā vel īrā pectorī admovēmus ubi vōx  vel inter dentēs expressa nōn dēdecet Quid nunc agam Quid faciās Āversō pollice dēmōnstrāre aliquid receptum magis putō quam ōrātōrī decōrum. Sed cum omnis mōtus sex partēs habeat septimus sit ille quī in sē redit orbis vitiōsa est ūna circumversiō reliquī ante nōs et dextrā laevāque et sūrsum et deorsum aliquid ostendunt. In posteriōra gestūs nōn dērigitur interim tamen velut reicī solet. Optimē autem manus ā sinistrā parte incipit in dextrā dēpōnitur sed ut pōnere nōn ut ferīre videātur quamquam et in fīne interim cadit ut cito tamen redeat et nōnnumquam resilit vel negantibus nōbīs vel admīrantibus. Hīc veterēs artificēs illud rēctē adjēcērunt ut manūs cum sēnsū et inciperet et dēpōnerētur aliōquī enim aut ante vōcem erit gestus aut post vōcem quod est utrumque dēfōrme. In illō lāpsī nimiā subtīlitāte sunt quod intervāllum mōtus tria verba esse voluērunt quod neque observātur nec fierī potest sed illī quasi mēnsūram tarditātis celeritātisque aliquam esse uolueruntnēque inmeritōne aut diū ōtiōsa esset manūs aut quod multī faciunt āctiōnem continuō mōtū concideret. Aliud est quod et fit frequentius et magis fallit. Sunt quaedam latentēs sermōnis percussiōnēs et quasi aliquī pedēs ad quōs plūrimōrum gestus cadit ut sit ūnus mōtus novum crīmen alter C. Caesar tertius et ante hanc diem quārtus nōn audītum deinde propinquus meus et ad tē et Q. Tūberō et dētulit. Vndē id quoque fluit vitium ut juvenēs cum scrībunt gestū praemodulātī cōgitātiōnem sīc compōnant quō modo cāsūra manūs est. Inde  et illud vitium ut gestus quī in fīne dexter esse dēbet in sinistrum frequenter dēsinat. Melius illud cum sint in sermōne omnī brevia quaedam membra ad quae sī necesse sit recipere spīritum liceat ad haec gestum dispōnere. Vt puta novum crīmen C. Caesar habet per sē fīnem quendam suum quia sequitur conjūnctiō deinde et ante hanc diem nōn audītum satis circumscrīptum est ad haec commodanda manus est. Idque dum erit prīma et composita āctiō at ubi eam calor concitāverit etiam gestus cum ipsā ōrātiōnis celeritāte crebrescet. Aliīs locīs citāta aliīs pressa conveniet prōnūntiātiō illa trānscurrimus congerimus abundāmus festīnāmus hāc īnstāmus inculcāmus īnfīgimus. Plūs autem adfectūs habent lentiōra ideōque Rōscius citātior Aesōpus gravior fuit quod ille cōmoediās hīc tragoediās ēgit. Eadem mōtus quoque observātiō est. Itaque in fabulīs juvenum sēnum mīlitum mātrōnārum gravior ingressus est servī ancillulae parasītī piscātōrēs citātius moventur. Tollī autem manum artificēs suprā oculōs dēmittī īnfrā pectus vetant adeō ā capite eam petere aut ad īmum ventrem dēdūcere vitiōsum habētur. In sinistrum intrā umerum prōmovētur ultrā nōn decet. Sed cum āversantēs in laevam partem velut prōpellēmus manum sinister umerus prōferendus ut cum capite ad dextram ferente cōnsentiat. Manus sinistra numquam sōla gestum rēctē facit dextrae sē frequenter accommodat sīve in digitōs argūmenta dīgerimus sīve āversīs in sinistrum palmīs abōmināmur sīve obicimus  adversās sīve in latus utramque distendimus sīve satisfacientēs aut supplicantēs dīversī autem sunt hī gestūs summittimus sīve adōrantēs attollimus sīve aliquā dēmōnstrātiōne aut invocātiōne prōtendimus vōs Albānī tumulī atque lūcī aut Gracchānum illud Quō mē miser cōnferam In Capitōlium Ad frātris sanguinem An domum Plūs enim adfectus in hīs jūnctae exhibent manūs in rēbus parvīs mītibus trīstibus brevēs magnīs laetīs atrōcibus exertiōrēs. Vitia quoque eārum subicienda sunt quae quidem accidēre etiam exercitātīs āctōribus solent. Nam gestum pōculum poscentīs aut verbera minantīs aut numerum quīngentōrum flexō pollice efficientīs quae sunt ā quibusdam scrīptōribus notāta nē in rūsticīs quidem vīdī. At ut bracchiō exertō intrōspiciātur latus ut manum alius ultrā sinum prōferre nōn audeat alius in quantum patet longitūdō prōtendat aut ad tēctum ērigat aut repetītō ultrā laevum umerum gestū ita in tergum flagellet ut cōnsistere post eum parum tūtum sit aut sinistrum dūcat orbem aut temere sparsā manū in proximōs offendat aut cubitum utrumque in dīversum latus ventilet saepe sciō ēvenīre. Solet esse et pigra et trepida et secantī similis interim etiam uncīs digitīs aut ā capite dēiciātur aut eādem manū supīnāta in superiōra jactētur. Fit et ille gestus quī inclīnātō in umerum dextrum capite bracchiō ab aure prōtēnsō manum īnfēstō pollice extendit  quī quidem maximē placet iīs quī sē dīcere sublāta manū jactant. Adiciās licet eōs quī sententiās vibrantīs digitīs jaculantur aut manū sublāta dēnūntiant aut quod per sē interim recipiendum est quotiēns aliquid ipsīs placuit in unguīs ēriguntur sed vitiōsum id faciunt aut digitō quantum plūrimum possunt ērēctō aut etiam duōbus aut utrāque manū ad modum aliquid portantium compositā. Hīs accēdunt vitia nōn nātūrae sed trepidātiōnis cum ōre concurrente rixārī sī memoriā fefellerit aut cōgitātiō nōn suffrāgētur quasi faucibus aliquid obstiterit īnsonāre in adversum tergere nārēs obambulāre sermōne inperfectō resistere subitō et laudem silentiō poscere. Quae omnia persequī prope īnfīnītum est sua enim cuique sunt vitia. Pectus ac venter nē prōiciantur observandum pandant enim posteriōra et est odiōsa omnis supīnitās. Latera cum gestū cōnsentiant facit enim aliquid et tōtīus corporis mōtus adeō ut Cicerō plūs illō agī quam manibus ipsīs putet. Ita enim dīcit in Ōrātōre nūllae argūtiae digitōrum nōn ad numerum articulus cadēns truncō magis tōtō sē ipse moderāns et virīlī laterum flexiōne. Femur ferīre quod Athēnīs prīmus fēcisse crēditur Cleōn et ūsitātum est et indignantēs decet et excitat audītōrem. Idque in Calidiō Cicerō dēsīderat nōn frōns inquit percussa nōn femur. Quamquam sī licet dē fronte dissentiō nam etiam complōdere manūs scaenicum est et pectus caedere. Illud quoque rārō decēbit cavā manū summīs digitīs pectus adpetere sī quandō nōsmet ipsōs adloquēmur cohortantēs objūrgantēs miserantēs quod sī quandō fīet togam quoque inde removērī nōn dēdecēbit.  In pedibus observantur status et incessus. Prōlātō dextrō stāre et eandem manum ac pedem prōferre dēfōrme est. In dextrum incumbere interim datur sed aequō pectore quī tamen cōmicus magis quam ōrātōrius gestus est. Male etiam in sinistrum pedem īnsistentium dexter aut tollitur aut summīs digitīs suspenditur. Vāricāre suprā modum et in standō dēfōrme est et accēdente mōtū prope obscēnum. Prōcursiō oportūna brevis moderāta rāra conveniet jam et ambulātiō quaedam propter inmodicās laudātiōnum morās quamquam Cicerō rārum incessum neque ita longum probat. Discursāre vērō et quod Domitius Āfer dē Surā Mānliō dīxit satagere ineptissimum urbānēque Flāvus Verginius interrogāvit dē quōdam suō antisophiste quot mīlia passum dēclāmāsset. Praecipī et illud sciō nē ambulantēs āvertāmur ā jūdicibus sed sint oblīquī pedēs ad cōnsilium nōbīs respicientibus. Id fierī jūdiciīs prīvātīs nōn potest vērum et breviōra sunt spatia nec āversī diū sumus. Interim tamen recēdere sēnsim datur. Quīdam et resiliunt quod est plānē rīdiculum. Pedis supplōsiō ut locō est oportūna ut ait Cicerō in contentiōnibus aut incipiendīs aut fīniendīs ita crēbra et ineptī est hominis et dēsinit jūdicem in sē convertere. Est et illa indecorā in dextrum ac laevum lātus vacillātiō alternīs pedibus īnsistentium. Longissimē fugienda mollis āctiō quālem in Titiō Cicerō dīcit fuisse unde etiam saltātiōnis quoddam genus Titius sit appellātum. Reprehendenda et illa frequēns et concitāta in utramque partem nūtātiō quam in Cūriōne patre inrīsit et Iūlius quaerēns quis in luntre loquerētur et  Sicinius nam cum adsidente collēgā quī erat propter valētūdinem et dēligātus et plūrimīs medicāmentīs dēlibūtus multum sē Cūriō ex mōre jactāsset numquam inquit Octāvī collēgae tuō grātiam referēs quī nisi fuisset hodiē tē istīc muscae comēdissent. Jactantur et umerī quod vītium Dēmosthenēs ita dīcitur ēmendāsse ut cum in angustō quōdam pulpitō stāns dīceret hastā umerō dēpendēns imminēret ut sī calōre dīcendī vītāre id excidisset offēnsātiōne illa commonērētur. Ambulantem loquī ita dēmum oportet sī in causīs pūblicīs in quibus multī sunt jūdicēs quod dīcimus quasi singulīs inculcāre pecūliāriter velimus. Illud nōn ferendum quod quīdam rejectā in umerum togā cum dextrā sinum usque lumbōs redūxērunt sinistra gestum facientēs spatiantur et fābulantur cum etiam laevam restringere prōlātā longius dextrā sit odiōsum. Vndē moneor ut nē id quidem trānseam ineptissimē fierī cum inter morās laudātiōnum aut in aurem alicūjus locuntur aut cum sodālibus jocantur aut nōnnumquam ad lībrāriōs suōs ita respiciunt ut sportulam dictāre videantur. Inclīnārī ad jūdicem cum doceās utique sī id dē quō loquāris sit obscūrius decet. Incumbere advocātō adversīs subselliīs sedentī jam contumēliōsum. Reclīnārī etiam ad suōs et manibus sustinērī nisi plānē jūsta fatīgātiō est dēlicātum sīcut palam monērī excidentis aut legere namque in hīs omnibus et vīs illa dīcendī solvitur et frīgēscit adfectus et jūdex parum sibi praestārī reverentiae crēdit. Trānsīre in dīversa subsellia parum verēcundum  est nam et Cassius Sevērus urbānē adversus hōc facientem līneās poposcit et sī aliquandō concitātē ītur numquam nōn frīgidē redītur. Multum ex iīs quae praecēpimus mūtārī necesse est ab iīs quī dīcunt apud tribūnālia nam et vultus ērēctior ut eum apud quem dīcitur spectet et gestus ut ad eundem tendēns ēlātior sit necesse est et alia quae occurrēre etiam mē tacente omnibus possunt. Itemque ab iīs quī sedentēs agent nam et ferē fit hoc in rēbus minōribus et īdem impetus āctiōnis esse nōn possunt et quaedam vitia fīunt necessāria. Nam et dexter pēs ā laevā jūdicis sedentī prōferendus est et ex alterā parte multī gestūs necesse est in sinistrum eant ut ad jūdicem spectent. Equidem plērōsque et ad singulās clausulās sententiārum videō adsurgentīs et nōnnūllōs subinde aliquid etiam spatiantis quod an deceat ipsī vīderint cum id faciunt nōn sedentēs agunt. Bibere aut etiam esse inter agendum quod multīs mōrīs fuit et est quibusdam ab ōrātōre meō procul absit. Nam sī quis aliter dīcendī onera perferre nōn possit nōn ita miserum est nōn agere potiusque multō quam et operis et hominum contemptum fatērī. Cultus nōn est proprius ōrātōris aliquis sed magis in ōrātōre cōnspicitur. Quārē sit ut in omnibus honestīs dēbet esse splendidus et virīlis nam et toga et calceus et capillus tam nimia cūra quam neglegentia sunt reprēndenda. Est aliquid in amictū quod ipsum aliquātenus temporum condiciōne mūtātum est nam veteribus nūllī sinūs perquam brevēs post illōs fuērunt. Itaque etiam gestū necesse est ūsōs esse in prīncipiīs eōs aliō quōrum bracchium sīcut Graecōrum veste continēbātur sed nōs dē praesentibus loquimur.  Cui lātī clāvī jūs nōn erit ita cingātur ut tunicae priōribus ōrīs īnfrā genua paulum posteriōribus ad mediōs poplitēs usque perveniant nam īnfrā mulierum est suprā centuriōnum. Vt purpurae rēctē dēscendant levis cūra est notātur interim neglegentia. Lātum habentium clāvum modus est ut sit paulum cīnctīs summissior. Ipsam togam rutundam esse et aptē caesam velim aliter enim multīs modīs fīet ēnormis. Pars ējus prior mediīs crūribus optimē terminātur posterior eādem portiōne altius quā cīnctūrā. Sinus decentissimus sī aliquō suprā īmam tunicam fuerit numquam certē sit īnferior. Ille quī sub umerō dextrō ad sinistrum oblīquē dūcitur velut balteus nec strangulet nec fluat. Pars togae quae posteā impōnitur sit īnferior nam ita et sedet melius et continētur. Subdūcenda etiam pars aliqua tunicae nē ad lacertum in āctū redeat tum sinus iniciendus umerō cūjus extrēmam ōram rejēcisse nōn dēdecet. Operīrī autem umerum cum tōtō jugulō nōn oportet aliōquī amictus fīet angustus et dignitātem quae est in lātitūdine pectoris perdet. Sinistrum bracchium eō usque adlevandum est ut quasi normālem illum angulum faciat super quod ōra ex togā duplex aequāliter sedeat. Manus nōn impleātur ānulīs praecipuē mediōs articulōs nōn trānseuntibus cūjus erit habitus optimus adlevātō pollice et digitīs leviter īnflexīs nisi sī libellum tenebitquod nōn utique captandum est vidētur enim fatērī memoriae diffīdentiam et ad multōs gestūs est impedīmentō. Togam veterēs ad calceōs usque dēmittēbant ut Graecī pallium idque ut fīat quī dē gestū scrīpsērunt circā tempora illa Plōtius Nigidiusque praecipiunt. Quō magis mīror Plīnī Secundī doctī hominis et in hōc utique librō paene etiam nimium cūriōsī persuāsiōnem quī solitum id  facere Cicerōnem vēlandōrum varicum grātia trādit cum hōc amictus genus in statuīs eōrum quoque quī post Cicerōnem fuērunt appāreat. Palliolum sīcut fasciās quibus crūra vestiuntur et fōcālia et aurium ligāmenta sōla excūsāre potest valētūdō. Sed haec amictus observātiō dum incipimus prōcēdente vērō āctū jam paene ab initiō nārrātiōnis sinūs ab umerō rēctē velut sponte dēlābitur et cum ad argūmenta ac locōs ventum est reicere ā sinistrō togam dēicere etiam sī haereat sinum conveniet. Laeva ā faucibus ac summō pectore abdūcere licet ārdent enim jam omnia. Et ut vōx vehementior ac magis varia est sīc amictus quoque habet āctum quendam velut proeliantem. Itaque ut laevam involvere togā et incingī paene furiōsum est sinum vērō in dextrum umerum ab īmō reicere solūtum ac dēlicātum fīuntque adhūc pējus aliquā ita cūr laxiōrem sinum sinistrō bracchiō nōn subiciāmus Habet enim ācre quiddam atque expedītum et calōrī concitātiōnīque nōn inhabile. Cum vērō magna pars est exhaustā ōrātiōnis utique adflante fortūnā paene omnia decent sūdor ipse et fatīgātiō et neglegentior amictus et solūta ac velut lābēns undique togā. Quō magis mīror hanc quoque succurrisse Plīniō cūram ut ita sūdāriō frontem siccārī jubēret nē comae turbārentur quās compōnī post paulum sīcuti dignum erat graviter et sevērē vetuit. Mihi vērō illae quoque turbātae prae sē ferre aliquid adfectus et ipsā oblīviōne cūrae hūjus commendārī videntur. At sī incipientibus aut paulum prōgressīs dēcidat togā nōn repōnere eam prōrsus neglegentīs aut pigrī aut quō modo dēbeat amicīrī nescientis est.  Haec sunt vel inlūstrāmenta prōnūntiātiōnis vel vitia quibus prōpositīs multa cōgitāre dēbet ōrātor. Prīmum quis apud quōs quibus praesentibus sit āctūrus nam ut dīcere alia aliīs et apud aliōs magis concessum est sīc et etiam facere neque eadem in vōce gestū incessū apud prīncipem senātum populum magistrātūs prīvātō pūblicō jūdiciō postulātiōne āctiōne similiter decent quam differentiam subicere sibi quisque quī animum intenderit potest tunc quā dē rē dicat et efficere quid velit. Reī quadruplex observātiō est ūna in tōtā causā sunt enim trīstēs hilarēs sollicitae sēcūrae grandēs pusillae ut vix umquam ita sollicitārī partibus eārum dēbeāmus ut nōn et summae meminerīmus altera quae est in differentiā partium ut in prohoemīō nārrātiōne argūmentātiōne epilogō tertia in sententiīs ipsīs in quibus secundum rēs et adfectūs variantur omnia quārta in verbīs quōrum ut est vitiōsa sī effingere omnia velimus imitātiō ita quibusdam nisi suā nātūrā redditur vīs omnis aufertur. Igitur in laudātiōnibus nisi sī fūnebrēs erunt grātiārum āctiōne exhortātiōne similibus laeta et magnifica et sublīmis est āctiō. Fūnebrēs contiōnēs cōnsōlātiōnēs plērumque causae reōrum trīstēs atque summissae. In senātū cōnservanda auctōritās apud populum dignitās in prīvātīs modus. Dē partibus causae et sententiīs verbīsque quae sunt multiplicia plūribus dīcendum. Tria autem praestāre dēbet prōnūntiātiō ut conciliet persuādeat moveat quibus nātūra cohaeret ut etiam dēlectet. Conciliātiō ferē aut commendātiōne mōrum quī nesciō quō modō ex vōce etiam atque āctiōne perlūcent aut ōrātiōnis suāvitāte cōnstat persuādendī vīs adfirmātiōne quae  interim plūs ipsīs probātiōnibus valet. An ista inquit Calidiō Cicerō sī vēra essent sīc ā tē dīcerentur et tantum abest ut īnflammārēs nostrōs animōs somnum istō locō vix tenēbāmus. Fīdūcia igitur appāreat et cōnstantia utique sī auctōritās subest. Movendī autem ratiō aut in repraesentandīs est aut imitandīs adfectibus. Ergō cum jūdex in prīvātīs aut praecō in pūblicīs dīcere dē causā jusserit lēniter est cōnsurgendum tum in compōnendā togā vel sī necesse erit etiam ex integrō inicienda dumtaxat in jūdiciīs apud prīncipem enim et magistrātūs et tribūnālia nōn licēbit paulum est commorandum ut et amictus sit decentior et prōtinus aliquid spatiī ad cōgitandum. Etiam cum ad jūdicem nōs converterīmus et cōnsultus praetor permīserit dīcere nōn prōtinus est ērumpendum sed danda brevis cōgitātiōnī mora mīrē enim audītūrum dicturī cūra dēlectat et jūdex sē ipse compōnit. Hoc praecipit Homērus Vlixis exemplō quem stetisse oculīs in terram dēfīxīs inmōtōque scēptrō priusquam illam ēloquentiae procellam effunderet dīcit. In hāc cūnctātiōne sunt quaedam nōn indecentēs ut appellant scaenicī morae caput mulcēre manum intuērī īnfringere articulōs simulāre cōnātum suspīrātiōne sollicitūdinem fatērī aut quod quemque magis decet et ea diūtius sī jūdex nōndum intendet animum. Status sit rēctus aequī et dīductī paulum pedēs vel prōcēdēns minimō mōmentō sinister genua rēcta sīc tamen ut nōn extendantur umerī remissī vultus sevērus nōn maestus nec stupēns nec languidus bracchia ā latere modicē remōtā manus sinistrā quālem suprā dēmōnstrāvī dextrā cum jam incipiendum  erit paulum prōlātā ultrā sinum gestū quam modestissimō velut spectāns quandō incipiendum sit. Vitiōsa enim sunt illa intuērī lacūnāria perfricāre faciem et quasi improbam facere tendere cōnfīdentiā vultum aut quō sit magis torvus superciliīs adstringere capillōs ā fronte contrā nātūram retrō agere ut sit horror ille terribilis tum id quod Graecī frequentissimē faciunt crēbrō digitōrum labrōrumque mōtū commentārī clārē excreāre pedem alterum longē prōferre partem togae sinistrā tenēre stāre dīductum vel rigidum vel supīnum vel incurvum vel umerīs ut luctātūrī solent ad occipitium ductīs. Prohoēmiō frequentissimē lēnis convenit prōnūntiātiō nihil enim est ad conciliandum grātius verēcundiā nōn tamen semper neque enim ūnō modō dīcuntur exōrdia ut docuī. Plērumque tamen et vōx temperāta et gestus modestus et sedēns umerō togā et laterum lenis in utramque partem mōtus eōdem spectantibus oculīs decēbit. Nārrātiō magis prōlātam manum amictum recīdentem gestum distīnctum vōcem sermōnī proximam et tantum ācriōrem sonum simplicem frequentissimē postulābitin hīs dumtaxat Q. enim Ligārius cum esset in Āfricā nūllā bellī suspīciō et Ā. Cluentius Habitus pater hūjusce. Aliud in eadem poscent adfectūs vel concitātī nūbit generō socrūs vel flēbilēs cōnstituitur in forō Lāodicēae spectāculum acerbum et miserum tōtī Asiae prōvinciae. Maximē varia et multiplex āctiō est probātiōnum nam et prōpōnere partīrī interrogāre sermōnī sunt proxima et contrādictiōnem sūmere nam ea quoque dīversa prōpositiō est. Sed haec  tamen aliquandō inrīdentēs aliquandō imitantēs prōnūntiāmus. Argūmentātiō plērumque agilior et ācrior et īnstantior cōnsentientem ōrātiōnī postulat etiam gestum id est fortem celeritātem. Īnstandum quibusdam in partibus et dēnsanda ōrātiō. Ēgressiōnēs ferē lēnēs et dulcēs et remissae raptūs Proserpinae Siciliae dēscrīptiō Cn. Pompēī laus neque est mīrum minus habēre contentiōnis eā quae sunt extrā quaestiōnem. Mollior nōnnumquam cum reprensīōne dīversae partīs imitātiō vidēbar vidēre aliōs intrantīs aliōs autem exeuntīs quōsdam ex vīnō vacillantīs ubi nōn dissīdēns ā vōce permittitur gestus quoque in utramque partem tenerā quaedam sed intrā manūs tamen et sine mōtū laterum trālātiō. Accendendī jūdicis plūrēs sunt gradūs. Summus ille et quō nūllus est in ōrātōre acūtior susceptō bellō Caesar gestō jam etiam ex parte magnā praedīxit enim quantum poterō vōce contendam ut populus hoc Rōmānus exaudiat. Paulum īnferior et habēns aliquid jam jūcunditātis quid enim tuus ille Tūberō in aciē Pharsālicā gladius agēbat Plēnius adhūc et lentius ideōque dulcius in coetū vērō populī Rōmānī negōtium pūblicum gerēns prōdūcenda omnia trahendaeque tum vōcālēs aperiendaeque sunt faucēs. Plēniōre tamen haec canālī fluunt vōs Albānī tumulī atque lūcī. Jam canticī quiddam habent sēnsimque resupīna sunt saxa atque sōlitūdinēs vōcī respondent. Tālēs sunt illae inclīnātiōnēs vōcis quās invicem Dēmosthenēs atque Aeschinēs exprobrant nōn ideō improbandae cum enim uterque  alterī obiciat palam est utrumque fēcisse. Nam neque ille per Marathōnis et Plataeārum et Salamīnīs prōpugnātōrēs rēctō sonō jūrāvit nec ille Thēbās sermōne dēflēvit. Est hīs dīversa vōx et paene extrā organum cui Graecī nōmen amāritūdinis dedērunt super modum ac paene nātūram vōcis hūmānae acerba quīn compescitis vōcem istam indicem stultitiae testem paucitātis Sed id quod excēdere modum dīxī in illā parte prīma est quīn compescitis. Epilogus sī ēnumerātiōnem rērum habet dēsīderat quandam concīsōrum continuātiōnem sī ad concitandōs jūdicēs est accommodātus aliquid ex iīs quae suprā dīxī sī plācandōs inclīnātam quandam lēnitātem sī misericordiā commovendōs flexum vōcis et flēbilem suāvitātem quā praecipuē franguntur animī quaeque est maximē nātūrālis nam etiam orbōs viduāsque videās in ipsīs fūneribus canōrō quōdam modo prōclāmantīs. Hīc etiam fusca illa vōx quālem Cicerō fuisse in Antōniō dīcit mīrē faciet habet enim in sē quod imitāmur. Duplex est tamen miserātiō altera cum invidia quālis modo dicta dē damnātiōne Philodamī altera cum dēprecātiōne dēmissior. Quārē etiam sī est in illīs quoque cantus obscūrior in coetū vērō populī Rōmānī nōn enim haec rixantis modō dīxit et vōs Albānī tumulī neque enim quasi inclāmāret aut testārētur locūtus est tamen īnfīnītō magis illa flexā et circumducta sunt mē miserum mē īnfēlīcem et quid respondēbō līberīs meīs et revocāre tū mē in patriam potuistī Milō per hōs ego tē in eādem patriā per  eōsdem retinēre nōn poterō et cum bona C. Rabīrī nummō sēstertiō addīcit ō meum miserum acerbumque praecōnium. Illa quoque mīrē facit in perōrātiōne velut dēficientis dolōre et fatīgātiōne cōnfessiō ut prō eōdem Milōne sed fīnis sit neque enim prae lacrimīs jam loquī possum quae similem verbīs habēre dēbent etiam prōnūntiātiōnem. Possunt vidērī alia quoque hūjus partīs atque officiī reōs excitāre puerōs attollere propinquōs prōdūcere vestēs laniāre sed suō locō dicta sunt. Et quia in partibus causae tālis est varietās satis appāret accommodandam sententiīs ipsīs prōnūntiātiōnem sīcut ostendimus sed verbīs quoque quod novissimē dīxeram nōn semper sed aliquandō. An nōn haec misellus et pauperculus summissa atque contracta fortis et vehemēns et latrō ērēctā et concitātā vōce dīcendum est Accēdit enim vīs et proprietās rēbus tālī adstipulātiōne quae nisi adsit aliud vōx aliud animus ostendat. Quid quod eadem verba mūtātā prōnūntiātiōne indicant adfirmant exprobrant negant mīrantur indignantur interrogant inrīdent ēlevant Aliter enim dīcitur tū mihi quodcumque hoc rēgnī et cantandō tū illum et tūne ille Aenēās et mēque timōris argue tū Drance et nē mōrer intrā sē quisque vel hoc vel aliud quod volet per omnīs adfectūs verset vērum esse quod dīcimus sciet. Vnum jam hīs adiciendum est cum praecipuē in āctiōne  spectētur decōrum saepe aliud aliōs decēre. Est enim latēns quaedam in hoc ratiō et inēnārrābilis et ut vērē hoc dictum est caput esse artis decēre quod faciās ita id neque sine arte esse neque tōtum arte trādī potest. In quibusdam virtūtēs nōn habent grātiam in quibusdam vitia ipsa dēlectant. Maximōs āctōrēs cōmoediārum Dēmētrium et Stratoclea placēre dīversīs virtūtibus vīdimus. Sed illud minus mīrum quod alter deōs et juvenēs et bonōs patrēs servōsque et mātrōnās et gravēs anūs optimē alter ācrēs senēs callidōs servōs parasītōs lēnōnēs et omnia agitātiōra meliusfuit enim nātūra dīversa nam vōx quoque Dēmētrī jūcundior illīus ācrior erat adnotandae magis proprietātēs quae trānsferrī nōn poterant. Manūs jactāre et dulcēs exclāmātiōnēs theātrī causā prōdūcere et ingrediendō ventum concipere veste et nōnnumquam dextrō latere facere gestus quod nēminem alium Dēmētrium decuit namque in haec omnia statūrā et mīrā speciē adjuvābātur illum cursus et agilitās et vel parum conveniēns persōnae rīsus quem nōn ignārus ratiōnis populō dabat et contractā etiam cervīculā. Quidquid hōrum alter fēcisset foedissimum vidērētur. Quārē nōrit sē quisque nec tantum ex commūnibus praeceptīs sed etiam ex nātūrā suā capiat cōnsilium fōrmandae āctiōnis. Neque illud tamen est nefās ut aliquem vel omnia vel plūra deceant. Hūjus quoque locī clausula sit eadem necesse est quae cēterōrum est rēgnāre maximē modum nōn enim cōmoedum esse sed ōrātōrem volō. Quārē neque in gestū persequēmur omnīs argūtiās nec in loquendō distīnctiōnibus  temporibus adfectiōnibus molestē ūtēmur. Vt sī sit in scaenā dīcendum quid igitur faciam nōn eam nē nunc quidem cum arcessor ultrō an potius ita mē comparem nōn perpetī meretrīcum contumēliās Hīc enim dubitātiōnis mōrās vōcīs flexus variās manūs dīversōs nūtus āctor adhibēbit. Aliud ōrātiō sapit nec vult nimium esse conditā āctiōne enim cōnstat nōn imitātiōne. Quārē nōn inmeritō reprēnditur prōnūntiātiō vultuōsa et gesticulātiōnibus molesta et vōcis mūtātiōnibus resultāns. Nec inūtiliter ex Graecīs veterēs trānstulērunt quod ab iīs sūmptum Laenās Popilius posuit esse hanc mocōsam āctiōnem. Optimē igitur īdem quī omnia Cicerō praecēperat quae suprā ex Ōrātōre posuī quibus similia in Brūtō dē M. Antōniō dīcit. Sed jam receptā est āctiō paulō agitātior et exigitur et quibusdam partibus convenit ita tamen temperanda nē dum āctōris captāmus ēlegantiam perdāmus virī bonī et gravīs auctōritātem.  LĪBER DVODECIMVS PROHOEMIVM Ventum est ad partem operis dēstinātī longē gravissimam cūjus equidem onus sit sī tantum opīniōne prīmā concipere potuissem quantō mē premī ferēns sentiō mātūrius cōnsuluissem vīrēs meās. Sed initiō pudor omittendī quae prōmīseram tenuit mox quamquam per singulās prope partīs labor crēsceret nē perderem quae jam effecta erant per omnēs difficultātēs animō mē sustentāvī. Quārē nunc quoque licet mājor quam umquam mōlēs premat tamen prōspicientī fīnem mihi cōnstitūtum est vel dēficere potius quam dēspērāre. Fefellit autem quod initium ā parvīs cēperāmus mox velut aurā sollicitante prōvectī longius dum tamen nota illa et plērīsque artium scrīptōribus tractāta praecipimus nec adhūc ā lītore procul vidēbāmur et multōs circā velut īsdem sē ventīs crēdere ausōs habēbāmus jam cum ēloquendī ratiōnem novissimē repertam paucissimīsque temptātam ingressī sumus rārus quī tam procul ā portū recessisset reperiēbātur postquam vērō nōbīs ille quem īnstituēbāmus ōrātor ā dīcendī magistrīs dīmissus aut suō jam impetū fertur aut mājōra sibi auxilia ex ipsīs sapientiae penetrālibus petit quam in altum sīmus ablātī sentīre coepimus. Nunc caelum undique et undique pontus. Vnum modo in illā inmēnsā vastitāte cernere vidēmur M. Tullium quī tamen ipse quamvīs tanta atque ita īnstrūcta nāvē hoc mare ingressūs contrahit vela inhibetque rēmōs et dē ipsō  dēmum genere dīcendī quō sit ūsūrus perfectus ōrātor satis habet dīcere. At nostra temeritās etiam mōrēs eī cōnābitur dare et adsignābit officia. Ita nec antecēdentem cōnsequī possumus et longius eundum est ut rēs feret. Probābilis tamen cupiditās honestōrum et velut tūtiōris audentiae est temptāre quibus parātior venia est. Sit ergō nōbīs ōrātor quem cōnstituimus is quī ā M. Catōne fīnītur vir bonus dīcendī perītus vērum id quod et ille posuit prius et ipsa nātūra potius ac mājus est utique vir bonus id nōn eō tantum quod sī vīs illa dīcendī malitiam īnstrūxerit nihil sit pūblicīs prīvātīsque rēbus perniciōsius ēloquentia nōsque ipsī quī prō virīlī parte cōnferre aliquid ad facultātem dīcendī cōnātī sumus pessimē mereāmur dē rēbus hūmānīs sī latrōnī comparāmus haec arma nōn mīlitī. Quid dē nōbīs loquor Rērum ipsā nātūrā in eō quod praecipuē indulsisse hominī vidētur quoque nōs ā cēterīs animālibus sēparāsse nōn parēns sed noverca fuerit sī facultātem dīcendī sociam scelerum adversam innocentiae hostem vēritātis invenit. Mūtōs enim nāscī et egēre omnī ratiōne satius fuisset quam prōvidentiae mūnera in mūtuam perniciem convertere. Longius tendit hoc jūdicium meum. Neque enim tantum id dīcō eum quī sit ōrātor virum bonum esse oportēre sed nē futūrum quidem ōrātōrem nisi virum bonum. Nam certē neque intellegentiam concesserīs iīs quī prōposita honestōrum ac turpium viā pējōrem sequī mālent neque prūdentiam cum in gravissimās frequenter lēgum semper vērō malae cōnscientiae poenās ā sēmet ipsīs inprōvīsō rērum exitū induantur. Quod sī nēminem malum esse nisi stultum eundem nōn modo ā sapientibus dīcitur sed vulgō quoque  semper est crēditum certē nōn fīet umquam stultus ōrātor. Adde quod nē studiō quidem operis pulcherrimī vacāre mēns nisi omnibus vitiīs lībera potest prīmum quod in eōdem pectore nūllum est honestōrum turpiumque cōnsortium et cōgitāre optima simul ac dēterrima nōn magis est ūnīus animī quam ējusdem hominis bonum esse ac mālum tum illa quoque ex causā quod mentem tantae reī intentam vacāre omnibus aliīs etiam culpā cārentibus cūrīs oportet. Ita dēmum enim lībera ac tōta nūlla distringente atque aliō dūcente causā spectābit id sōlum ad quod accingitur. Quod sī agrōrum nimia cūra et sollicitior reī familiāris dīligentiā et vēnandī voluptās et datī spectāculīs diēs multum studiīs auferunt huic enim reī perit tempus quodcumque alterī datur quid putāmus factūrās cupiditātem avāritiam invidiam quārum inpotentissimae cōgitātiōnēs somnōs etiam ipsōs et illa per quiētem vīsa perturbent Nihil est enim tam occupātum tam multifōrme tot ac tam variīs adfectibus concīsum atque lacerātum quam mala mēns. Nam et cum īnsidiātur spē cūrīs labōre distringitur et etiam cum sceleris compos fuit sollicitūdine paenitentia poenārum omnium expectātiōne torquētur. Quis inter haec litterīs aut ūllī bonae artī locus Nōn hercule magis quam frūgibus in terrā sentibus ac rubīs occupāta. Age nōn ad perferendōs studiōrum labōrēs necessāria frūgālitās Quid ergō ex libīdine ac luxuriā speī Nōn praecipuē acuit ad cupiditātem litterārum amor laudis Num igitur malīs esse laudem cūrae putāmus Jam hoc quis nōn videt maximam partem ōrātiōnis in tractātū aequī bonīque cōnsistere Dīcetne dē hīs secundum dēbitam  rērum dignitātem malus atque inīquus Dēnique ut maximam partem quaestiōnis eximam dēmus id quod nūllō modō fierī potest idem ingeniī studiī doctrīnae pessimō atque optimō vīrō uter melior dīcētur ōrātor Nīmīrum quī homō quoque melior. Nōn igitur umquam malus īdem homō et perfectus ōrātor. Nōn enim perfectum est quicquam quō melius est aliud. Sed nē mōre Sōcraticōrum nōbīsmet ipsī respōnsum fīnxisse videāmur sit aliquis adeō contrā vēritātem opstīnātus ut audeat dīcere eōdem ingeniō studiō doctrīnā praeditum nihilō dēteriōrem futūrum ōrātōrem malum virum quam bonum convincāmus hūjus quoque āmentiam. Nam hoc certē nēmō dubitābit omnem ōrātiōnem id agere ut jūdicī quae prōposita fuerint vēra et honesta videantur. Vtrum igitur hoc facilius bonus vir persuādēbit an malus Bonus quidem et dīcet saepius vēra atque honesta. Sed etiam sī quandō aliquō ductus officiō quod accidere ut mox docēbimus potest falsō haec adfirmāre cōnābitur mājōre cum fide necesse est audiātur. At malīs hominibus ex contemptū opīniōnis et ignōrantiā rēctī nōnnumquam excidit ipsa simulātiō inde inmodestē prōpōnunt sine pudōre adfirmant. Sequitur in iīs quae certum est efficī nōn posse dēfōrmis pertinācia et inritus labor nam sīcut in vītā ita in causīs quoque spēs improbās habent frequenter autem accidit ut iīs etiam vēra dīcentibus fidēs dēsit videāturque tālis advocātus malae causae argūmentum. Nunc dē iīs dīcendum est quae mihi quasi cōnspīrātiōne quādam vulgī reclāmārī videntur Ōrātor ergō Dēmosthenēs nōn fuit atquī malum virum accēpimus. Nōn Cicerō atquī hūjus quoque mōrēs multī reprēndērunt. Quid agam Magna respōnsī invidia subeunda est mītigandae sunt prius  aurēs. Mihi enim nec Dēmosthenēs tam gravī mōrum dignus vidētur invidiā ut omnia quae in eum ab inimīcīs congesta sunt crēdam cum et pulcherrima ējus in rē pūblicā cōnsilia et fīnem vītae clārum legam nec M. Tulliō dēfuisse videō in ūllā parte cīvis optimī voluntātem. Testimōniō est āctus nōbilissimē cōnsulātus integerrimē prōvincia administrāta et repudiātus vīgintīvirātus et cīvīlibus bellīs quae in aetātem ējus gravissima incīdērunt neque spē neque metū dēclīnātus animus quō minus optimīs sē partibus id est reī pūblicae jungeret. Parum fortis vidētur quibusdam quibus optimē respondit ipse nōn sē timidum in suscipiendīs sed in prōvidendīs perīculīs quod probāvit morte quoque ipsa quam praestantissimō suscēpit animō. Quod sī dēfuit hīs vīrīs summa virtūs sīc quaerentibus an ōrātōrēs fuerint respondēbō quō modo Stōicī sī interrogentur an sapiēns Zēnōn an Cleanthēs an Chrȳsippus ipse respondeant magnōs quidem illōs ac venerābilēs nōn tamen id quod nātūra hominis summum habet cōnsecūtōs. Nam et Pȳthagorās nōn sapientem sē ut quī ante eum fuērunt sed studiōsum sapientiae vocārī volvit. Ego tamen secundum commūnem loquendī cōnsuētūdinem saepe dīxī dīcamque perfectum ōrātōrem esse Cicerōnem ut amīcōs et bonōs virōs et prūdentissimōs dīcimus vulgō quōrum nihil nisi perfectē sapientī datur sed cum propriē et ad lēgem ipsam vēritātis loquendum erit eum quaeram ōrātōrem quem et ille quaerēbat. Quamquam enim stetisse ipsum in fastīgiō ēloquentiae fateor ac vix quid adicī potuerit inveniō fortasse inventūrus quid adhūc abscīsūrum putem fuisse nam et ferē sīc doctī  jūdicāvērunt plūrimum in eō virtūtum nōnnihil fuisse vitiōrum et sē ipse multa ex illā juvenīlī abundantiā coercuisse testātur tamen quandō nec sapientīs sibi nōmen minimē suī contemptor adseruit et melius dīcere certē data longiōre vītā et tempore ad compōnendum sēcūriōre potuisset nōn malignē crēdiderim dēfuisse eī summam illam ad quam nēmō propius accessit. Et licēbat sī aliter sentīrem fortius id līberiusque dēfendere. An vērō M. Antōnius nēminem ā sē vīsum ēloquentem quod tantō minus erat professus est ipse etiam M. Tullius quaerit adhūc eum et tantum imāginātur ac fingit ego nōn audeam dīcere aliquid in hāc quae superest aeternitāte invenīrī posse eō quod fuerit perfectius Trānseō illōs quī Cicerōnī ac Dēmosthenī nē in ēloquentiā quidem satis tribuunt quamquam neque ipsī Cicerōnī Dēmosthenēs videātur satis esse perfectus quem dormītāre interim dīcit nec Cicerō Brūtō Calvōque quī certē compositiōnem illīus etiam apud ipsum reprēndunt nec Asiniō utrīque quī vitia ōrātiōnis ējus etiam inimīcē plūribus locīs īnsecuntur. Concēdāmus sānē quod minimē nātūra patitur repertum esse aliquem malum virum summē disertum nihilō tamen minus ōrātōrem eum negābō. Nam nec omnibus quī fuerint manū prōmptī vīrī fortis nōmen concesserim quia sine virtūte intellegī nōn potest fortitūdō. An eī quī ad dēfendendās causās advocātur nōn est opus fide quam neque cupiditās corrumpat nec grātia āvertat nec metus frangat sed prōditōrem trānsfugam praevāricātōrem dōnābimus ōrātōris illō sacrō nōmine Quod sī mediocribus etiam patrōnīs convenit  haec quae vulgō dīcitur bonitās cūr nōn ōrātor ille quī nōndum fuit sed potest esse tam sit mōribus quam dīcendī virtūte perfectus Nōn enim forēnsem quandam īnstituimus operam nec mercennāriam vōcem neque ut asperiōribus verbīs parcāmus nōn inūtilem sānē lītium advocātum quem dēnique causidicum vulgō vocant sed virum cum ingeniī nātūrā praestantem tum vērō tot pulcherrimās artīs penitus mente complexum datum tandem rēbus hūmānīs quālem nūlla anteā vetustās cognōverit singulārem perfectumque undique optima sentientem optimēque dīcentem. In hōc quota pars erit quod aut innocentīs tuēbitur aut improbōrum scelera compescet aut in pecūniāriīs quaestiōnibus vēritātī contrā calumniam aderit Summus ille quidem in hīs quoque operibus fuerit sed mājōribus clārius ēlūcēbit cum regenda senātūs cōnsilia et populārīs error ad meliōra dūcendus. An nōn tālem quendam vidētur fīnxisse Vergilius quem in sēditiōne vulgī jam facēs et saxa jaculantīs moderātōrem dedit tum pietāte gravem ac meritīs sī forte virum quem cōnspexēre silent arrēctīsque auribus adstant Habēmus igitur ante omnia vīrum bonum post hoc adiciet dīcendī perītum ille regit dictīs animōs et pectora mulcet. Quid nōn in bellīs quoque īdem ille vir quem īnstituimus sī sit ad proelium mīles cohortandus ex mediīs sapientiae praeceptīs ōrātiōnem trahet Nam quō modo pugnam ineuntibus tot simul metus labōris dolōrum postrēmō mortis ipsīus exciderint nisi in eōrum locum pietās et fortitūdō et honestī praesēns imāgō successerit Quae certē melius  persuādēbit aliīs quī prius persuāserit sibi. Prōdit enim sē quamlibet cūstōdiātur simulātiō nec umquam tanta fuerit loquendī facultās ut nōn titubet ad haereat quotiēns ab animō verba dissentiunt. Vir autem malus aliud dicat necesse est quam sentit bonōs numquam honestus sermō dēficiet numquam rērum optimārum nam īdem etiam prūdentēs erunt inventiō quae etiam sī lēnōciniīs dēstitūta sit satis tamen nātūrā suā ōrnātur nec quicquam nōn disertē quod honestē dīcitur. Quārē juventūs immō omnis aetās neque enim rēctae voluntātī sērum est tempus ūllum tōtīs mentibus hūc tendāmus in haec ēlabōrēmus forsan et cōnsummāre contingat. Nam sī nātūra nōn prohibet et esse virum bonum et esse dīcendī perītum cūr nōn aliquis etiam ūnus utrumque cōnsequī possit Cūr autem nōn sē quisque spēret fore illum aliquem Ad quod sī vīrēs ingeniī nōn suffēcerint tamen ad quem usque modum prōcesserīmus meliōrēs erimus ex utrōque. Hoc certē procul eximātur animō rem pulcherrimam ēloquentiam cum vitiīs mentis posse miscērī. Facultās dīcendī sī in malōs incīdit et ipsa jūdicanda est malum pējōrēs enim illōs facit quibus contingit. Videor mihi audīre quōsdam neque enim dēērunt umquam quī disertī esse quam bonī mālint illa dīcentis Quid ergō tantum est artīs in ēloquentiā Cūr tū dē colōribus et difficilium causārum dēfēnsiōne nōnnihil etiam dē cōnfessiōne locūtus es nisi aliquandō vīs ac facultās dīcendī expugnat ipsam vēritātem Bonus enim vir nōn agit nisi bonās causās eās porrō etiam sine doctrīnā satis per sē tuētur vēritās ipsa. Quibus ego cum dē meō prīmum opere responderō etiam prō bonī virī officiō sī quandō eum ad dēfēnsiōnem nocentium ratiō dūxerit satisfaciam. Pertractāre enim quō  modō aut prō falsīs aut etiam prō injūstīs aliquandō dicātur nōn est inūtile vel propter hōc sōlum ut ea facilius et dēprēndāmus et refellāmus quem ad modum remedia melius adhibēbit cui nota quae nocent fuerint. Neque enim Acadēmicī cum in utramque dissērunt partem nōn secundum alteram vīvunt nec Carneadēs ille quī Rōmae audiente Cēnsōriō Catōne nōn minōribus vīribus contrā jūstitiam dīcitur disseruisse quam prīdiē prō jūstitiā dīxerat injūstus ipse vir fuit. Vērum et virtūs quid sit adversa eī malitia dētegit et aequitās fit ex inīquī contemplātiōne manifēstior et plūrima contrāriīs probantur dēbent ergō ōrātōrī sīc esse adversāriōrum nōta cōnsilia ut hostium imperātōrī. Vērum et illud quod prīmā prōpositiōne dūrum vidētur potest adferre ratiō ut vir bonus in dēfēnsiōne causae velit auferre aliquandō jūdicī vēritātem. Quod sī quis ā mē prōpōnī mīrābitur quamquam nōn est haec mea propriē sententia sed eōrum quōs gravissimōs sapientiae magistrōs aetās vetus crēdidit sīc jūdicet plēraque esse quae nōn tam factīs quam causīs eōrum vel honesta fīant vel turpia. Nam sī hominem occīdere saepe virtūs līberōs necāre nōn numquam pulcherrimum est asperiōra quaedam adhūc dictū sī commūnis ūtilitās exēgerit facere concēditur nē hoc quidem nūdum est intuendum quālem causam vir bonus sed etiam quārē et quā mente dēfendat. Ac prīmum concēdant mihi omnēs oportet quod Stōicōrum quoque asperrimī cōnfitentur factūrum aliquandō bonum vīrum ut mendācium dicat et quidem nōnnumquam leviōribus causīs ut in puerīs aegrōtantibus ūtilitātis eōrum grātiā multa fingimus multa nōn factūrī prōmittimus nēdum sī ab homine occīdendō grassātor āvertendus sit aut hostis prō  salūte patriae fallendus ut hoc quod aliās in servīs quoque reprēndendum est sit aliās in ipsō sapiente laudandum. Id sī cōnstiterit multa jam videō posse ēvenīre propter quae ōrātor bene suscipiat tāle causae genus quāle remōtā ratiōne honestā nōn recēpisset. Nec hoc dīcō quia sevēriōrēs sequī placet lēgēs prō patre frātre amīcō perīclitantibus tametsī nōn mediocris haesitātiō est hinc jūstitiae prōpositā imāgine inde pietātis. Nihil dubiī relinquāmus. Sit aliquis īnsidiātus tyrannō atque ob id reus utrumne salvum eum nōlet is quī ā nōbīs fīnītur ōrātor An sī tuendum suscēperit nōn tam falsīs dēfendet quam quī apud jūdicēs malam causam tuētur Quid sī quaedam bene facta damnātūrus est jūdex nisi ea nōn esse facta convīcerimus nōn vel hoc modo servābit ōrātor nōn innocentem modo sed etiam laudābilem cīvem Quid sī quaedam jūstā nātūrā sed condiciōne temporum inūtilia cīvitātī sciēmus nōnne ūtēmur artē dīcendī bona quidem sed malīs artibus similī Ad hōc nēmō dubitābit quīn sī nocentēs mūtārī in bonam mentem aliquō modo possint sīcut posse concēditur salvōs esse eōs magis ē rē pūblicā sit quam pūnīrī. Sī liqueat igitur ōrātōrī futūrum bonum vīrum cui vēra obicientur nōn id aget ut salvus sit Dā nunc ut crīmine manifēstō premātur dux bonus et sine quō vincere hostem cīvitās nōn possit nōnne eī commūnis ūtilitās ōrātōrem advocābit Certē Fābricius Cornēlium Rufīnum et aliōquī malum cīvem et sibi inimīcum tamen quia ūtilem sciēbat ducem imminente bellō palam cōnsulem  suffrāgiō suō fēcit atque id mīrantibus quibusdam respondit ā cīve sē spoliārī mālle quam ab hoste venīre. Ita hic sī fuisset ōrātor nōn dēfendisset eundem Rufīnum vel manifēstī pecūlātūs reum Multa dīcī possunt similia sed vel ūnum ex iīs quodlibet sufficit. Nōn enim hoc agimus ut istud illī quem fōrmāmus virō saepe sit faciendum sed ut sī tālis coēgerit ratiō sit tamen vēra fīnītiō ōrātōrem esse virum bonum dīcendī perītum. Praecipere vērō ac discere quō modo etiam probātiōne difficilia tractentur necessārium est. Nam frequenter etiam optimae causae similēs sunt mālīs et innocēns reus multīs vērī similibus premitur quō fit ut eadem āctiōnis ratiōne dēfendendus sit quā sī nocēns esset. Jam innumerābilia sunt bonīs causīs malīsque commūnia testēs litterae suspīciōnēs opīniōnēs. Nōn aliter autem vērī similia quam vēra et cōnfirmantur et refelluntur. Quāpropter ut rēs feret flectētur ōrātiō manente honesta voluntāte. Quandō igitur ōrātor est vir bonus is autem citrā virtūtem intellegī nōn potest virtūs etiam sī quōsdam impetus ex nātūrā sūmit tamen perficienda doctrīna est mōrēs ante omnia ōrātōrī studiīs erunt excolendī atque omnis honestī jūstīque disciplīnā pertractanda sine quā nēmō nec vir bonus esse nec dīcendī perītus potestnīsī forte accēdēmus iīs quī nātūrā cōnstāre mōrēs et nihil adjuvārī disciplīnā putant scīlicet ut ea quidem quae manū fīunt atque eōrum etiam contemptissimā cōnfiteantur egēre doctōribus virtūtem vērō quā nihil hominī quō ad deōs inmortālīs propius accēderet datum est obviam inlabōrātam tantum quia nātī sīmus habeāmus. Abstinēns erit quī id ipsum quid sit  abstinentiā ignōret Et fortis quī metus dolōris mortis superstitiōnis nūllā ratiōne pūrgāverit Et jūstus quī aequī bonīque tractātum quī lēgēs quaeque nātūrā sunt omnibus datae quaeque propriae populīs et gentibus cōnstitūtae numquam ērudītiōre aliquō sermōne tractārit Ō quam istud parvum putant quibus tam facile vidētur Sed hoc trānseō dē quō nēminem quī litterās vel prīmīs ut ājunt labrīs dēgustārit dubitātūrum putō. Ad illud sequēns praevertar nē dīcendī quidem satis perītum fore quī nōn et nātūrae vim omnem penitus perspexerit et mōrēs praeceptīs ac ratiōne fōrmārit. Neque enim frūstrā in tertiō dē Ōrātōre librō L. Crassus cūncta quae dē aequō jūstō vērō bonō dēque iīs quae sunt contrā posita dicantur propria esse ōrātōris adfirmat ac philosophōs cum ea dīcendī vīribus tuentur utī rhētorum armīs nōn suīs. Īdem tamen cōnfitētur ea jam esse ā philosophiā petenda vidēlicet quia magis haec illī vidētur in possessiōne eārum rērum fuisse. Hinc etiam illud est quod Cicerō plūribus et librīs et epistulīs testātur dīcendī facultātem ex intimīs sapientiae fontibus fluere ideōque aliquamdiū praeceptōrēs eōsdem fuisse mōrum atque dīcendī. Quāpropter haec exhortātiō mea nōn eō pertinet ut esse ōrātōrem philosophum velim quandō nōn alia vītae secta longius ā cīvīlibus officiīs atque ab omnī mūnere ōrātōris recessit. Nam quis philosophōrum aut in jūdiciīs frequēns aut clārus in contiōnibus fuit Quis dēnique in ipsā quam maximē plērīque praecipiunt reī pūblicae administrātiōne versātus est Atquī ego illum quem īnstituō Rōmānum quendam  velim esse sapientem quī nōn sēcrētīs disputātiōnibus sed rērum experīmentīs atque operibus vērē cīvīlem virum exhibeat. Sed quia dēserta ab iīs quī sē ad ēloquentiam contulērunt studia sapientiae nōn jam in āctū suō atque in hāc forī lūce versantur sed in porticūs et gymnasia prīmum mox in conventūs scholārum recessērunt id quod est ōrātōrī necessārium nec ā dīcendī praeceptōribus trāditur ab iīs petere nīmīrum necesse est apud quōs remānsit ēvolvendī penitus auctōrēs quī dē virtūte praecipiunt ut ōrātōris vīta cum scientiā dīvīnārum rērum sit hūmānārumque conjūncta. Quae ipsae quantō mājōrēs ac pulchriōrēs vidērentur sī illās iī docērent quī etiam ēloquī praestantissimē possent Vtinamque sit tempus umquam quō perfectus aliquis quālem optāmus ōrātor hanc artem superbō nōmine et vitiīs quōrundam bona ējus corrumpentium invīsam vindicet sibi ac velut rēbus repetītīs in corpus ēloquentiae addūcat. Quae quidem cum sit in trīs dīvīsa partīs nātūrālem mōrālem ratiōnālem quā tandem nōn est cum ōrātōris opere conjūncta Nam ut ōrdinem retrō agāmus dē ultimā illa quae tōta versātur in verbīs nēmō dubitāverit sī et proprietātēs vōcis cūjusque nōsse et ambigua aperīre et perplexa discernere et dē falsīs jūdicāre et colligere ac resolvere quae vēlīs ōrātōrum est quamquam ea nōn tam est minūtē atque concīsē in āctiōnibus ūtendum quam in disputātiōnibus quia nōn docēre modo sed movēre etiam ac dēlectāre audientis dēbet ōrātor ad quod impetū quoque ac vīribus et decore est opus ut vīs amnium mājor est altīs rīpīs multōque gurgitis tractū fluentium quam tenuīs aquae et objectū lapillōrum resultantis. Et ut palaestricī doctōrēs illōs quōs numerōs vocant  nōn idcircō discentibus trādunt ut iīs omnibus iī quī didicerint in ipsō luctandī certāmine ūtantur plūs enim pondere et firmitāte et spīritū agitur sed ut subsit cōpia illa ex quā ūnum aut alterum cūjus sē occāsiō dederit efficiant ita haec pars dialectica sīve illam dīcere mālumus disputātrīcem ut est ūtilis saepe et fīnītiōnibus et comprehēnsiōnibus et sēparandīs quae sunt differentia et resolvendā ambiguitāte distinguendō dīvidendō inliciendō inplicandō ita sī tōtum sibi vindicāverit in forō certāmen obstābit meliōribus et sectās ad tenuitātem suam virēs ipsā subtīlitāte cōnsūmet. Itaque reperiās quōsdam in disputandō mīrē callidōs cum ab illā cavillātiōne discesserint nōn magis sufficere in aliquō graviōre āctū quam parva quaedam animālia quae in angustīs mōbilia campō dēprehenduntur. Jam quidem pars illa mōrālis quae dīcitur ēthicē certē tōta ōrātōrī est accommodāta. Nam in tantā causārum sīcut superiōribus lībrīs dīximus varietāte cum aliā conjectūrā quaerantur aliā fīnītiōnibus conclūdantur aliā jūre summoveantur vel trānsferantur alia colligantur vel ipsa inter sē concurrant vel in dīversum ambiguitāte dūcantur nūlla ferē dīcī potest cūjus nōn partē in aliquā tractātus aequī ac bonī reperiātur plērāsque vērō esse quis nescit quae tōtae in sōlā quālitāte cōnsistant In cōnsiliīs vērō quae ratiō suādendī est ab honestī quaestiōne sēpositā Quīn illa etiam pars tertia quae laudandī ac vituperandī officiīs continētur nempe in tractātū rēctī prāvīque versātur. An dē jūstitiā fortitūdine abstinentiā temperantia pietāte nōn plūrima dīcet ōrātor Sed ille vir bonus quī haec nōn vōcibus tantum sibi nōta atque nōminibus aurium tenus in ūsum linguae percēperit sed  quī virtūtēs ipsās mente complexūs ita sentiet nec in cōgitandō labōrābit sed quod sciet vērē dīcet. Cum sit autem omnis generālis quaestiō speciālī potentior quia ūniversō pars utique continētur nōn utique accēdit partī quod ūniversum est profectō nēmō dubitābit generālēs quaestiōnēs in illō maximē studiōrum mōre versātās. Jam vērō cum sint multa propriīs brevibusque comprēnsiōnibus fīnienda unde etiam status causārum dīcitur fīnītīvus nōnne ad id quoque īnstruī ab hīs quī plūs in hōc studiī dedērunt oportet Quid nōn quaestiō jūris omnis aut verbōrum proprietāte aut aequī disputātiōne aut voluntātis conjectūra continētur Quōrum pars ad ratiōnālem pars ad mōrālem tractātum redundat. Ergō nātūra permixta est omnibus istīs ōrātiō quae quidem ōrātiō est vērē. Nam ignāra quidem hūjusce doctrīnae loquācitās erret necesse est ut quae vel nūllōs vel falsōs ducēs habeat. Pars vērō nātūrālis cum est ad exercitātiōnem dīcendī tantō cēterīs ūberior quantō mājōre spīritū dē dīvīnīs rēbus quam hūmānīs ēloquendum est tum illam etiam mōrālem sine quā nūlla esse ut docuimus ōrātiō potest tōtam complectitur. Nam sī regitur prōvidentiā mundus administranda certē bonīs vīrīs erit rēs pūblica sī dīvīna nostrīs animīs orīgō tendendum ad virtūtem nec voluptātibus terrēnī corporis serviendum. An haec nōn frequenter tractābit ōrātor Jam dē auguriīs respōnsīs religiōne dēnique omnī dē quibus maxima saepe in senātū cōnsilia versāta sunt nōn erit eī disserendum sī quidem ut nōbīs placet futūrus est vir cīvīlis idem Quae dēnique intellegī saltem potest ēloquentia hominis optima nescientīs Haec sī ratiōnī manifēsta nōn essent exemplīs tamen crēderēmus sī quidem et Periclem  cūjus ēloquentiae etiam sī nūlla ad nōs monumenta vēnērunt vim tamen quandam incrēdibilem cum historicī tum etiam līberrimum hominum genus cōmicī veterēs trādunt Anaxagorae physicī cōnstat audītōrem fuisse et Dēmosthenen prīncipem omnium Graeciae ōrātōrum dedisse operam Platōnī. Nam M. Tullius nōn tantum sē dēbēre scholīs rhētorum quantum Acadēmiae spatiīs frequenter ipse testātus est neque sē tanta umquam in eō fūdisset ūbertās sī ingenium suum cōnsaeptō forī nōn ipsīus rērum nātūrae fīnibus termināsset. Vērum ex hōc alia mihi quaestiō exorītur quae secta cōnferre plūrimum ēloquentiae possitquamquam eā nōn inter multās potest esse contentiō nam in prīmīs nōs Epicūrus ā sē ipse dīmittit quī fugere omnem disciplīnam nāvigātiōne quam vēlōcissima jubet neque vērō Aristippus summum in voluptāte corporis bonum pōnēns ad hunc nōs labōrem adhortētur. Pyrrhōn quidem quās in hōc opere habēre partīs potest cui jūdicēs esse apud quōs verba faciat et reum prō quō loquātur et senātum in quō sit dīcenda sententia nōn liquēbit Acadēmiam quīdam ūtilissimam crēdunt quod mōs in utramque partem disserendī ad exercitātiōnem forēnsium causārum proximē accēdat. Adiciunt locō probātiōnis quod eā praestantissimōs in ēloquentiā virōs ēdiderit. Peripatēticī studiō quoque sē quōdam ōrātōriō jactant nam thesīs dīcere exercitātiōnis grātiā ferē est ab iīs īnstitūtum. Stōicī sīcut cōpiam nitōremque ēloquentiae ferē praeceptōribus suīs dēfuisse concēdant necesse est ita nūllōs aut probāre ācrius aut conclūdere subtīlius contendunt. Sed haec inter ipsōs quī velut sacrāmentō rogātī vel etiam superstitiōne cōnstrictī nefās dūcunt ā suscepta semel persuāsiōne  discēdere ōrātōrī vērō nihil est necesse in cūjusquam jūrāre legēs. Mājus enim opus atque praestantius ad quod ipse tendit et cūjus est velut candidātus sī quidem est futūrus cum vītae tum etiam ēloquentiae laude perfectus. Quārē in exemplum bene dīcendī fācundissimum quemque prōpōnet sibi ad imitandum mōribus vērō fōrmandīs quam honestissima praecepta rēctissimamque ad virtūtem viam dēliget. Exercitātiōne quidem ūtētur omnī sed tamen erit plūrimus in maximīs quibusque ac nātūrā pulcherrimīs. Nam quae potest māteria reperīrī ad graviter cōpiōsēque dīcendum magis abundāns quam dē virtūte dē rē pūblicā dē prōvidentiā dē orīgine animōrum dē amīcitiā Haec sunt quibus mēns pariter atque ōrātiō īnsurgant quae vērē bona quid mītiget metus coerceat cupiditātēs eximat nōs opīniōnibus vulgī animumque caelestem cognātīs sīderibus admoveat. Neque ea sōlum quae tālibus disciplīnīs continentur sed magis etiam quae sunt trādita antīquitus dicta ac facta praeclārē et nōsse et animō semper agitāre conveniet. Quae profectō nusquam plūra mājōraque quam in nostrae cīvitātis monumentīs reperientur. An fortitūdinem jūstitiam fidem continentiam frūgālitātem contemptum dolōris ac mortis melius aliī docēbunt quam Fābriciī Curiī Rēgulī Deciī Mūciī aliīque innumerābilēs Quantum enim Graecī praeceptīs valent tantum Rōmānī quod est mājus exemplīs. tantum quod nōn cognātīs īdē rēbus admovērī Quī nōn modo proximum tempus lūcemque praesentem intuērī satis crēdat sed omnem posteritātis memoriam spatium vītae  honestae et curriculum laudis exīstimet hinc mihi ille jūstitiae haustus bibat hinc sūmptam lībertātem in causīs atque cōnsiliīs praestet. Neque erit perfectus ōrātor nisi quī honestē dīcere et sciet et audēbit. Jūrīs quoque cīvīlīs necessāria huic virō scientia est et mōrum ac religiōnum ējus reī pūblicae quam capesset. Nam quālis esse suāsor in cōnsiliīs pūblicīs prīvātīsve poterit tot rērum quibus praecipuē cīvitās continētur ignārus Quō autem modo patrōnum sē causārum nōn falsō dīxerit quī quod est in causīs potentissimum sit ab alterō petītūrus paene nōn dissimilīs iīs quī poētārum scrīpta prōnūntiant Nam quōdam modo mandāta perferet et ea quae sibi ā jūdice crēdī postulātūrus est aliēna fide dīcet et ipse lītigantium auxiliātor egēbit auxiliō. Quod ut fierī nōnnumquam minōre incommodō possit cum domī praecepta et compositā et sīcut cētera quae in causā sunt in discendō cognitā ad jūdicem perfert quid fīet in iīs quaestiōnibus quae subitō inter ipsās āctiōnēs nāscī solent Nōn dēfōrmiter respectet et inter subsellia minōrēs advocātōs interroget Potest autem satis dīligenter accipere quae tum audiet cum dīcenda sunt aut fortiter adfirmāre aut ingenuē prō suīs dīcere Possit in āctiōnibus quid fīet in altercātiōne ubi occurrendum continuō nec lībera ad discendum mora est Quid sī forte perītus jūris ille nōn aderit Quid sī quis nōn satis in eā rē doctus falsum aliquid subjēcerit Hoc enim est maximum ignōrantiae malum quod crēdit eum scīre quī moneat. Neque ego sum nostrī mōris ignārus oblītusve eōrum quī velut ad arculās sedent et tēla agentibus subministrant neque īdem Graecōs quoque nesciō factitāsse unde nōmen hīs prāgmaticōrum  datum est sed loquor dē ōrātōre quī nōn clāmōrem modo suum causīs sed omnia quae prōfutūra sunt dēbet. Itaque eum nec inūtilem sī ad hōram forte cōnstiterit neque in testātiōnibus faciendīs esse imperītum velim. Quis enim potius praeparābit ea quae cum aget esse in causā velit Nīsī forte imperātōrem quis idōneum crēdit in proeliīs quidem strēnuum et fortem et omnium quae pugna poscit artificem sed neque dīlēctus agere nec cōpiās contrahere atque īnstruere nec prōspicere commeātus nec locum capere castrīs scientem prius est enim certē parāre bella quam gerere. Atquī simillimus huic sit advocātus sī plūra quae ad vincendum valent aliīs relīquerit cum praesertim hoc quod est maximē necessārium nec tam sit arduum quam procul intuentibus fortasse videātur. Namque omne jūs quod est certum aut scrīptō aut mōribus cōnstat dubium aequitātis rēgula exāminandum est. Quae scrīpta sunt aut posita in mōre cīvitātis nūllam habent difficultatemcognītiōnis sunt enim nōn inventiōnis at quae cōnsultōrum respōnsīs explicantur aut in verbōrum interpretātiōne sunt posita aut in rēctī prāvīque discrīmine. Vim cūjusque vōcis intellegere aut commūne prūdentium est aut proprium ōrātōris aequitās optimō cuique nōtissima. Nōs porrō et bonum virum et prūdentem in prīmīs ōrātōrem putāmus quī cum sē ad id quod est optimum nātūrā dērēxerit nōn magnopere commovēbitur sī quis ab eō cōnsultus dissentiet cum ipsīs illīs dīversās inter sē opīniōnēs tuērī concessum sit. Sed etiam sī nōsse quid quisque sēnserit volet lēctiōnis opus est quā nihil est in studiīs minus labōriōsum. Quod sī plērīque dēspērātā facultāte agendī ad discendum jūs dēclīnāvērunt quam id scīre facile est ōrātōrī quod discunt quī sua quoque cōnfessiōne ōrātōrēs esse nōn possunt Vērum et M. Catō cum in dīcendō praestantissimus tum jūris īdem fuit perītissimus et  Scaevolae Serviōque Sulpiciō concessa est etiam fācundiae virtūs et M. Tullius nōn modo inter agendum numquam est dēstitūtus scientiā jūris sed etiam compōnere aliquā dē eō coeperat ut appāreat posse ōrātōrem nōn discendō tantum jūrī vacāre sed etiam docendō. Vērum ea quae dē mōribus excolendīs studiōque jūris praecipimus nē quis eō crēdat reprēndenda quod multōs cognōvimus quī taediō labōris quem ferre tendentibus ad ēloquentiam necesse est cōnfūgerint ad haec dēverticula dēsidiae quōrum aliī sē ad album ac rubrīcās trānstulērunt et fōrmulāriī vel ut Cicerō ait lēgulēī quīdam esse māluērunt tamquam ūtiliōra ēligentēs ea quōrum sōlam facilitātem sequēbantur aliī pigritiae adrogantiōris quī subitō fronte cōnfictā inmissaque barba velutī dēspexissent ōrātōria praecepta paulum aliquid sēdērunt in scholīs philosophōrum ut deinde in pūblicō trīstēs domī dissolūtī captārent auctōritātem contemptū cēterōrum philosophia enim simulārī potest ēloquentia nōn potest. In prīmīs vērō abundāre dēbet ōrātor exemplōrum cōpia cum veterum tum etiam novōrum adeō ut nōn ea modo quae cōnscrīpta sunt historiīs aut sermōnibus velut per manūs trādita quaeque cotīdiē aguntur dēbeat nōsse vērum nē ea quidem quae sunt ā clāriōribus poētīs ficta neglegere. Nam illa quidem priōra aut testimōniōrum aut etiam jūdicātōrum optinent locum sed haec quoque aut vetustātis fide tūta sunt aut ab hominibus magnīs praeceptōrum locō ficta crēduntur. Sciat ergō quam plūrima unde etiam senibus auctōritās mājor est quod plūra nōsse et vīdisse crēduntur  quod Homērus frequentissimē testātur. Sed nōn est expectanda ultima aetās cum studia praestent ut quantum ad cognitiōnem pertinet rērum etiam praeteritīs saeculīs vīxisse videāmur. Haec sunt quae mē redditūrum prōmīseram īnstrūmenta nōn artīs ut quīdam putāvērunt sed ipsīus ōrātōris haec arma habēre ad manum hōrum scientia dēbet esse succīnctus accēdente verbōrum figūrārumque facilī cōpiā et inventiōnis ratiōne et dispōnendī ūsū et memoriae firmitāte et āctiōnis grātiā. Sed plūrimum ex hīs valet animī praestantia quam nec metus frangat nec adclāmātiō terreat nec audientium auctōritās ultrā dēbitam reverentiam tardet. Nam ut abōminanda sunt contrāria hīs vitia cōnfīdentiae temeritātis inprobitātis adrogantiae ita citrā cōnstantiam fīdūciam fortitūdinem nihil artēs nihil studium nihil profectus ipse prōfuerit ut sī dēs arma timidīs et inbellibus. Invītus meherculēs dīcō quoniam et aliter accipī potest ipsam verēcundiam vitium quidem sed amābile et quae virtūtēs facillimē generet esse inter adversā multīsque in causā fuisse ut bona ingeniī studiīque in lūcem nōn prōlātā sitū quōdam sēcrētī cōnsūmerentur. Sciat autem sī quis haec forte minus adhūc perītus distinguendī vim cūjusque verbī leget nōn probitātem ā mē reprēndī sed verēcundiam quae est timor quīdam redūcēns animum ab iīs quae facienda sunt inde cōnfūsiō et coeptī paenitentia et subitum silentium. Quis porrō dubitet vitiīs adscrībere adfectum propter quem facere honestē pudet Neque ego rūrsus nōlō eum quī sit dictūrus et sollicitum surgere et colōre mūtārī et  perīculum intellegere quae sī nōn acciderent etiam simulanda erant sed intellēctus hic sit operis nōn metus moveāmurque nōn concidāmus. Optima est autem ēmendātiō verēcundiae fīdūcia et quamlibet inbēcilla frōns magna cōnscientia sustinētur. Sunt et nātūrālia ut suprā dīxī quae tamen et cūra juvantur īnstrūmenta vōx lātus decor quae quidem tantum valent ut frequenter fāmam ingenī faciant. Habuit ōrātōrēs aetās nostra cōpiōsiōrēs sed cum dīceret ēminēre inter aequālis Trachalus vidēbātur eā corporis sublīmitās erat is ārdor oculōrum frontis auctōritās gestūs praestantiā vōx quidem nōn ut Cicerō dēsīderat paene tragoedōrum sed super omnīs quōs ego quidem audierim tragoedōs. Certē cum in basilicā Jūliā dīceret prīmō tribūnālī quattuor autem jūdicia ut mōrīs est cōgerentur atque omnia clāmōribus fremerent et audītum eum et intellēctum et quod agentibus cēterīs contumēliōsissimum fuit laudātum quoque ex quattuor tribūnālibus meminī. Sed hoc vōtum est et rāra fēlīcitās quae sī nōn adsit sānē sufficiat ab iīs quibus quis dīcit audīrī. Tālis esse dēbet ōrātor haec scīre. Agendī autem initium sine dubiō secundum vīrēs cūjusque sūmendum est. Neque ego annōs dēfīniam cum Dēmosthenen puerum admodum āctiōnēs pūpillārēs habuisse manifēstum sit Calvus Caesar Polliō multum ante quaestōriam omnēs aetātem gravissima jūdicia suscēperint praetextātōs ēgisse quōsdam sit trāditum Caesar Augustus duodecim nātus annōs aviam prō rōstrīs laudāverit. Modus mihi vidētur quīdam tenendus ut neque praeproperē dēstringātur  inmātūra frōns et quidquid est illud adhūc acerbum prōferātur nam inde et contemptus operis innāscitur et fundāmenta jaciuntur impudentiae et quod est ubīque perniciossimum praevenit vīrēs fīdūcia nec rūrsus differendum est tīrōcinium in senectūtem nam cotīdiē metus crēscit mājusque fit semper quod ausūrī sumus et dum dēlīberāmus quandō incipiendum sit incipere jam sērum est. Quārē frūctum studiōrum viridem et adhūc dulcem prōmī decet dum et venia et spēs est et parātus favor et audēre nōn dēdecet et sī quid dēsit operī supplet aetās et sī qua sunt dicta juvenīliter prō indole accipiuntur ut tōtus ille Cicerōnis prō Sextō Rōsciō locus quid enim tam commūne quam spīritūs vīvīs terra mortuīs mare fluctuantibus lītus ējectīs Quae cum sex et vīgintī nātūs annōs summīs audientium clāmōribus dīxerit dēfervisse tempore et annīs liquāta jam sēnior īdem fatētur. Et hercule quantumlibet sēcrēta studia contulerint est tamen proprius quīdam forī profectus alia lūx alia vērī discrīminis faciēs plūsque sī sēparēs ūsus sine doctrīnā quam citrā ūsum doctrīna valeat. Ideōque nōnnūllī senēs in scholā factī stupent novitāte cum in jūdicia vēnērunt et omnia suīs exercitātiōnibus similia dēsīderant. At illīc et jūdex tacet et adversārius obstrepit et nihil temere dictum perit et sī quid tibi ipse sūmās probandum est et labōrātam congestamque diērum ac noctium studiō āctiōnem aqua dēficit et omissō magnā semper flandī tumōre in quibusdam causīs loquendum est quod illī disertī minimē sciunt. Itaque nōnnūllōs reperiās quī sibi ēloquentiōrēs videantur quam ut causās agant. Cēterum illum quem juvenem tenerīsque adhūc  vīribus nitentem in forum dēdūximus et incipere quam maximē facilī ac favōrābilī causā velim ferārum ut catulī molliōre praedā sagīnantur et nōn utique ab hōc initiō continuāre operam et ingeniō adhūc alendō callum indūcere sed jam scientem quid sit pugna et in quam rem studendum sit reficī atque renovārī. Sīc et tīrōciniī metum dum facilius est audēre trānsierit nec audendī facilitātem usque ad contemptum operis addūxerit. Vsus est hāc ratiōne M. Tullius et cum jam clārum meruisset inter patrōnōs quī tum erant nōmen in Asiam nāvigāvit sēque et aliīs sine dubiō ēloquentiae ac sapientiae magistrīs sed praecipuē tamen Apollōniō Molōnī quem Rōmae quoque audierat Rhodī rūrsus fōrmandum ac velut recoquendum dēdit. Tum dignum operae pretium venit cum inter sē congruunt praecepta et experīmenta. Cum satis in omne certāmen vīrium fēcerit prīma eī cūra in suscipiendīs causīs erit in quibus dēfendere quidem reōs profectō quam facere vir bonus mālet nōn tamen ita nōmen ipsum accūsātōris horrēbit ut nūllō neque pūblicō neque prīvātō dūcī possit officiō ut aliquem ad reddendam ratiōnem vītae vocet. Nam et lēgēs ipsae nihil valeant nisi āctōris idōneā vōce mūnītae et sī poenās scelerum expetere fās nōn est prope est ut scelera ipsa permissa sint et licentiam malīs darī certē contrā bonōs est. Quārē neque sociōrum querēlās nec amīcī vel propinquī necem nec ēruptūrās in rem pūblicam cōnspīrātiōnēs inultās patiētur ōrātor nōn poenae nocentium cupidus sed ēmendandī vitia corrigendīque mōrēs nam quī ratiōne trāducī ad meliōra nōn possunt sōlō metū continentur itaque ut accūsātōriam vītam vīvere et ad dēferendōs reōs praemiō dūcī proximum  latrōciniō est ita pestem intestīnam prōpulsāre cum prōpugnātōribus patriae comparandum ideōque prīncipēs in rē pūblicā virī nōn dētrectāvērunt hanc officiī partem crēditīque sunt etiam clārī juvenēs opsidem reī pūblicae dare malōrum cīvium accūsātiōnem quia nec ōdisse improbōs nec simultātēs prōvocāre nisi ex fīdūciā bonae mentis vidēbantur idque cum ab Hortēnsiō Lūcullīs Sulpiciō Cicerōne Caesare plūrimīs aliīs tum ab utrōque Catōne factum est quōrum alter appellātus est sapiēns alter nisi crēditur fuisse vix sciō cui relīquerit hūjus nōminis locum neque dēfendet omnis ōrātor īdem portumque illum ēloquentiae suae salūtārem nōn etiam pīrātīs patefaciet dūcēturque in advocātiōnem maximē causā. Quoniam tamen omnīs quī nōn improbē lītigābunt quōrum certē pars est sustinēre nōn potest ūnus aliquid et commendantium persōnīs dabit et ipsōrum quī jūdiciō dēcernent ut optimī cūjusque voluntāte moveātur namque hōs et amīcissimōs habēbit vir bonus. Summovendum vērō est utrumque ambitūs genus vel potentibus contrā humilēs vēnditandī operam suam vel illud etiam jactantius minōrēs utique contrā dignitātem attollendī nōn enim fortūna causās vel jūstās vel improbās facit. Neque vērō pudor obstet quō minus susceptam cum melior vidērētur lītem cognita inter discendum inīquitāte dīmittat cum prius lītigātōrī dīxerit vērum. Nam et in hōc maximum sī aequī jūdicēs sumus beneficium est ut nōn fallāmus vānā spē lītigantem neque est dignus opera patrōnī quī nōn ūtitur cōnsiliō et certē nōn convenit eī quem ōrātōrem esse volumus injūsta tuērī scientem. Nam sī ex illīs quās suprā dīximus causīs falsum tuēbitur erit tamen honestum quod ipse faciet.  Grātīsne eī semper agendum sit tractārī potest. Quod ex prīmā statim fronte dījūdicāre inprūdentium est. Nam quis ignōrat quīn id longē sit honestissimum ac līberālibus disciplīnīs et illō quem exigimus animō dignissimum nōn vēndere operam nec ēlevāre tantī beneficiī auctōritātem cum plēraque hoc ipsō possint vidērī vīlia quod pretium habent Caecīs hoc ut ājunt satis clārum est nec quisquam quī sufficientia sibi modica autem haec sunt possidēbit hunc quaestum sine crīmine sordium fēcerit. At sī rēs familiāris amplius aliquid ad ūsūs necessāriōs exiget secundum omnium sapientium lēgēs patiētur sibi grātiam referrī cum et Sōcratī conlātum sit ad vīctum et Zēnōn Cleanthēs Chrȳsippus mercēdēs ā discipulīs acceptāverint. Neque enim videō quae jūstior adquīrendī ratiō quam ex honestissimō labōre et ab iīs dē quibus optimē meruerint quīque sī nihil invicem praestent indignī fuerint dēfēnsiōne. Quod quidem nōn jūstum modō sed necessārium etiam est cum haec ipsa opera tempusque omne aliēnīs negōtiīs datum facultātem aliter adquīrendī recīdant. Sed tum quoque tenendus est modus ac plūrimum refert et ā quō accipiat et quantum et quō usque. Pacīscendī quidem ille pīrāticus mōs et impōnentium perīculīs pretia procul abōminanda negōtiātiō etiam ā mediocriter improbīs aberit cum praesertim bonōs hominēs bonāsque causās tuentī nōn sit metuendus ingrātus. Quid sī futūrus Mālō tamen ille peccet. Nihil ergō adquīrere volet ōrātor ultrā quam satis erit ac nē pauper quidem tamquam mercēdem accipiet sed mūtua benivolentia ūtētur cum sciet sē tantō plūs praestitisse nōn enim quia venīre hoc  beneficium nōn oportet oportet perīre dēnique ut grātus sit ad eum magis pertinet quī dēbet. Proxima discendae causae ratiō quod est ōrātiōnis fundāmentum. Neque enim quisquam tam ingeniō tenuī reperiētur quī cum omnia quae sunt in causā dīligenter cognōverit ad docendum certē jūdicem nōn sufficiat. Sed ējus reī paucissimīs cūra est. Nam ut taceam dē neglegentibus quōrum nihil refert ubi lītium cardō vertātur dum sint quae vel extrā causam ex personīs aut commūnī tractātū locōrum occāsiōnem clāmandī largiantur aliquōs et ambitiō pervertit quī partim tamquam occupātī semperque aliud habentēs quod ante agendum sit prīdiē ad sē venīre lītigātōrem aut eōdem mātūtīnō jubent nōnnumquam etiam inter ipsa subsellia didicisse sē glōriantur partim jactantia ingeniī ut rēs cito accēpisse videantur tenēre sē et intellegere prius paene quam audiant mentītī cum multa et disertē summīsque clāmōribus quae neque ad jūdicem neque ad lītigātōrem pertineant dēcantāvērunt bene sūdantēs beneque comitātī per forum redūcuntur. Nē illās quidem tulerim dēliciās eōrum quī docērī amīcōs suōs jubent quamquam minus malī est sī illī saltem rēctē discant rēctēque doceant. Sed quis discet tam bene quam patrōnus Quō modo autem sequester ille et mediā lītium manūs et quīdam interpres inpendet aequō animō labōrem in aliēnās āctiōnēs cum dicturīs tantī suae nōn sint Pessimae vērō cōnsuētūdinis lībellīs esse contentum quōs compōnit aut lītigātor quī cōnfugit ad patrōnum quia lītī ipse nōn sufficit aut aliquis ex eō genere advocātōrum quī sē nōn posse agere cōnfitentur deinde faciunt id quod est in agendō difficillimum. Nam quī jūdicāre quid dīcendum quid dissimulandum quid dēclīnandum mūtandum fingendum etiam sit potest cūr nōn sit ōrātor quandō  quod difficilius est ōrātōrem facit Hī porrō nōn tantum nocērent sī omnia scrīberent utī gesta sunt nunc cōnsilium et colōrēs adiciunt et aliquā pējōra vērīs quae plērīque cum accēpērunt inmūtāre nefās habent et velut themata in scholīs posita cūstōdiunt deinde dēprēnduntur et causam quam discere ex suīs lītigātōribus nōluērunt ex adversāriīs discunt. Līberum igitur dēmus ante omnia iīs quōrum negōtium erit tempus ac locum exhortēmurque ultrō ut omnia quamlibet verbōsē et unde volent repetītō tempore expōnant nōn enim tam obēst audīre supervacua quam ignōrāre necessāria. Frequenter autem et vulnus et remedium in iīs ōrātor inveniet quae lītigātōrī in neutram partem habēre mōmentum vidēbantur. Nec tanta sit āctūrō memoriae fīdūciā ut subscrībere audīta pigeat. Nec semel audīsse sit satis cōgendus eādem iterum ac saepius dīcere lītigātor nōn sōlum quia effugere aliquā prīmā expositiōne potuērunt praesertim hominem quod saepe ēvenit imperītum sed etiam ut sciāmus an eadem dīcat. Plūrimī enim mentiuntur et tamquam nōn doceant causam sed agant nōn ut cum patrōnō sed ut cum jūdice locuntur. Quāpropter numquam satis crēdendum est sed agitandus omnibus modīs et turbandus et ēvocandus. Nam ut medicīs nōn appārentiā modo vitia cūranda sunt sed etiam invenienda quae latent saepe ipsīs ea quī sānandī sunt occulentibus ita advocātus plūra quam ostenduntur aspiciat. Nam cum satis in audiendō patientiae inpenderit in aliam rūrsus eī persōnam trānseundum est agendusque adversārius prōpōnendum quidquid  omnīnō excōgitārī contrā potest quidquid recipit in ējus modī disceptātiōne nātūra. Interrogandus quam īnfēstissimē ac premendus nam dum omnia quaerimus aliquandō ad vērum ubi minimē expectāvimus pervenīmus. In summā optimus est in discendō patrōnus incrēdulus prōmittit enim lītigātor omnia testem populum parātissimās cōnsignātīōnēs ipsum dēnique adversārium quaedam nōn negātūrum. Ideōque opus est intuērī omne lītis īnstrūmentum quod vidēre nōn est satis perlegendum erit. Nam frequentissimē aut nōn sunt omnīnō quae prōmittēbantur aut minus continent aut cum aliō aliquō nocitūrō permixta sunt aut nimia sunt et fidem hoc ipsō dētractūra quod nōn habent modum. Dēnique līnum ruptum aut turbātam cēram aut sine agnitōre signa frequenter inveniēs quae nisi domī excusserīs in forō inopīnāta dēcipient plūsque nocēbunt dēstitūta quam nōn prōmissa nocuissent. Multa etiam quae lītigātor nihil ad causam pertinēre crēdiderit patrōnus ēruet modo per omnīs quōs trādimus argūmentōrum locōs eat. Quōs ut circumspectāre in agendō et adtemptāre singulōs minimē convenit propter quās dīximus causās ita in discendō rīmārī necessārium est quae personae quae tempora loca īnstitūta īnstrūmenta cētera ex quibus nōn tantum illud quod est artificiāle probātiōnis genus colligī possit sed quī metuendī testēs quō modo sint refellendī. Nam plūrimum refert invidiā reus an odiō an contemptū labōret quōrum ferē pars prīma superiōrēs proxima parēs tertia humiliōrēs premit. Sīc causam perscrūtātus prōpositīs ante oculōs omnibus quae prōsint noceantve tertiam deinceps personam induat jūdicis fingatque apud sē agī causam et quod  ipsum mōvisset dē eādem rē prōnūntiātūrum id potentissimum apud quemcumque agētur exīstimet. Sīc eum rārō fallet ēventus aut culpa jūdicis erit. Quae sint in agendō servanda tōtō ferē opere execūtī sumus pauca tamen propria hūjus locī quae nōn tam dīcendī arte quam officiīs agentīs continentur attingam. Ante omnia nē quod plērīsque accidit ab ūtilitāte eum causae praesentis cupīdō laudis abdūcat. Nam ut gerentibus bella nōn semper exercitus per plānā et amoena dūcendus est sed adeundī plērumque asperī collēs expugnandae cīvitātēs quamlibet praecīsīs impositae rūpibus aut operum mōle difficilēs ita ōrātiō gaudēbit quidem occāsiōne laetius dēcurrendī et aequō congressa campō tōtās vīrēs populāriter explicābit at sī jūris ānfrāctus aut ēruendae vēritātis latebrās adīre cōgētur nōn obequitābit nec illīs vibrantibus concitātīsque sententiīs velut missilibus ūtētur sed operibus et cunīculīs et īnsidiīs et occultīs artibus rem geret. Quae omnia nōn dum fīunt laudantur sed cum facta sunt unde etiam cupidissimīs opīniōnis plūs frūctus venit. Nam cum illā dīcendī vitiōsa jactātiō inter plausōrēs suōs dētonuit resurgit vērae virtūtis fortior fāma nec jūdicēs ā quō sint mōtī dissimulant et doctīs crēditur nec est ōrātiōnis vēra laus nisi cum fīnīta est. Veteribus quidem etiam dissimulāre ēloquentiam fuit mōris idque M. Antōnius praecipit quō plūs dīcentibus fideī minusque suspectae advocātōrum īnsidiae forent. Sed illa dissimulārī quae tum erat potuit nōndum enim tantum dīcendī lūmen accesserat ut etiam per obstantiā ērumperet. Quārē artēs quidem et cōnsilia lateant et quidquid sī dēprēnditur perit. Hāctenus ēloquentia sēcrētum habet. Verbōrum quidem  dīlēctus gravitās sententiārum figūrārum ēlēgantia aut nōn sunt aut appārent sed vel propter hōc ipsum ostentanda nōn sunt quod appārent ac sī ūnum sit ex duōbus ēligendum causā potius laudētur quam patrōnus. Fīnem tamen hunc praestābit ōrātor ut videātur optimam causam optimē ēgisse illud certum erit nēminem pējus agere quam quī displicente causā placet necesse est enim extrā causam sit quod placet. Nec illō fastīdiō labōrābit ōrātor nōn agendī causās minōrēs tamquam īnfrā eum sint aut dētractūra sit opīniōnī minus līberālis māteria. Nam et suscipiendī ratiō jūstissima est officium et optandum etiam ut amīcī quam minimās lītēs habeant et abundē dīxit bene quisquis reī satisfēcit. At quīdam etiam sī forte suscēpērunt negōtia paulō ad dīcendum tenuiōra extrīnsecus adductīs ea rēbus circumlinunt ac sī dēfēcērunt alia convīciīs implent vacua causārum sī contingit vērīs sī minus fictīs modo sit māteria ingeniī mereāturque clāmōrem dum dīcitur. Quod ego adeō longē putō ab ōrātōre perfectō ut eum nē vēra quidem objectūrum nisi id causā exiget crēdam. Ea est enim prōrsus canīna ut ait Appius ēloquentiā cognitūram male dīcendī subīre quod facientibus etiam male audiendī praesūmenda patientia est. Nam et in ipsōs fit impetus frequenter quī ēgerunt et certē petulantiam patrōnī lītigātor luit. Sed haec minōrā sunt ipsō illō vitiō animī quod maledicus ā maleficō nōn distat nisi occāsiōne. Turpis voluptās et inhūmāna et nūllī audientium bonō grāta ā lītigātōribus quidem frequenter  exigitur quī ultiōnem mālunt quam dēfēnsiōnem sed neque alia multa ad arbitrium eōrum facienda sunt hoc quidem quis hominum līberī modo sanguinis sustineat petulāns esse ad alterīus arbitrium Atquī etiam in advocātōs partīs adversae libenter nōnnūllī invehuntur quod nisi sī forte meruērunt et inhūmānum est respectū commūnium officiōrum et cum ipsī quī dīcit inūtile nam idem jūris respōnsūrīs datur tum causae contrārium quia plānē adversāriī fīunt et inimīcī et quantulumcumque eīs vīrium est contumēlia augētur. Super omnia perit illa quae plūrimum ōrātōrī et auctōritātis et fideī adfert modestia sī ā virō bonō in rabulam lātrātōremque convertitur compositus nōn ad animum jūdicis sed ad stomachum lītigātōris. Frequenter etiam speciēs lībertātis dēdūcere ad temeritātem solet nōn causīs modo sed ipsīs quoque quī dīxērunt perīculōsam nec inmeritō Periclēs solēbat optāre nē quod sibi verbum in mentem venīret quō populus offenderētur. Sed quod ille dē populō id ego dē omnibus sentiō quī tantundem possunt nocēre. Nam quae fortia dum dīcuntur vidēbantur stulta cum laesērunt vocantur. Nunc quia varium ferē prōpositum agentium fuit et quōrundam cūra tarditātis quōrundam facilitās temeritātis crīmine labōrāvit quem crēdam fore in hōc ōrātōris modum trādere nōn aliēnum vidētur. Adferet ad dīcendum cūrae semper quantum plūrimum poterit neque enim hoc sōlum neglegentīs sed malī et in suscepta causa perfidī ac prōditōris est pējus agere quam possit. Ideōque nē suscipiendae quidem sunt causae plūrēs quam quibus suffectūrum sē sciat. Dīcet scrīpta quam rēs patiētur plūrima et ut Dēmosthenēs ait sī continget et sculpta. Sed hoc aut prīmae āctiōnēs aut quae in pūblicīs jūdiciīs post interjectōs diēs dantur  permīserint at cum prōtinus respondendum est omnia parārī nōn possunt adeō ut paulō minus prōmptīs etiam noceat scrīpsisse sī alia ex dīversō quam opīnātī fuerint occurrerint. Invītī enim recēdunt ā praeparātīs et tōtā āctiōne respiciunt requīruntque num aliquid ex illīs intervellī atque ex tempore dīcendīs īnserī possit quod sī fīat nōn cohaeret nec commissūrīs modo ut in opere male jūnctō hiantibus sed ipsa colōris inaequālitāte dētegitur. Ita nec līber est impetus nec cūra contexta et utrumque alterī obstat illa enim quae scrīpta sunt retinent animum nōn secuntur. Itaque in iīs āctiōnibus omnī ut agricolae dīcunt pede standum est. Nam cum in prōpositiōne ac refūtātiōne causa cōnsistat quae nostrae partīs sunt scrīpta esse possunt quae etiam respōnsūrum adversārium certum est est enim aliquandō certum parī cūrā refelluntur. Ad alia ūnum parātum adferre possumus ut causam bene nōverīmus alterum ibi sūmere ut dīcentem adversārium dīligenter audiāmus. Licet tamen praecōgitāre plūra et animum ad omnīs cāsūs compōnere idque est tūtius stilō quō facilius et omittitur cōgitātiō et trānsfertur. Sed sīve in respondendō fuerit subitō dīcendum sīve quae alia ita exēgerit ratiō nōn oppressum sē ac dēprēnsum crēdet ōrātor cui disciplīna et studium et exercitātiō dederit vīrēs etiam facilitātis quem armātum semper ac velut in prōcīnctū stantem nōn magis umquam in causīs ōrātiō quam in rēbus cotīdiānīs ac domesticīs sermō dēficiet nec sē umquam propter hōc onerī subtrahet modo sit causae discendae tempus nam cētera semper sciet. Superest ut dīcam dē genere ōrātiōnis. Hic erat prōpositus ā nōbīs in dīvīsiōne prīmā locus tertius nam ita  prōmīseram mē dē arte dē artifice dē opere dictūrum. Cum sit autem rhētoricēs atque ōrātōris opus ōrātiō plūrēsque ējus fōrmae sīcut ostendam in omnibus iīs et ars est et artifex plūrimum tamen invicem differunt nec sōlum speciē ut signum signō et tabulā tabulae et āctiō āctiōnī sed genere ipsō ut Graecīs Tuscānicae statuae ut Asiānus ēloquēns Atticō. Suōs autem haec operum genera quae dīcō ut auctōrēs sīc etiam amātōrēs habent atque ideō nōndum est perfectus ōrātor ac nesciō an ars ūlla nōn solum quia aliud in aliō magis ēminet sed quod nōn ūna omnibus fōrma placuit partim condiciōne vel temporum vel locōrum partim jūdiciō cūjusque atque prōpositō. Prīmī quōrum quidem opera nōn vetustātis modo grātia vīsenda sint clārī pictōrēs fuisse dīcuntur Polygnōtus atque Aglaophōn quōrum simplex color tam suī studiōsōs adhūc habet ut illa prope rudia ac velut futūrae mox artis prīmōrdia maximīs quī post eōs extitērunt auctōribus praeferant propriō quōdam intellegendī ut mea opīniō est ambitū. Post Zeuxis atque Parrhasius nōn multum aetāte distantēs circā Peloponnēsia ambō tempora nam cum Parrhasiō sermō Sōcratis apud Xenophontem invenītur plūrimum artī addidērunt. Quōrum prior lūminum umbrārumque invēnisse ratiōnem secundus exāmināsse subtīlius līneās trāditur. Nam Zeuxīs plūs membrīs corporis dēdit id amplius aut augustius ratus atque ut exīstimant Homērum secūtus cui validissima quaeque fōrma etiam in fēminīs placet. Ille vērō ita circumscrīpsit omnia ut eum lēgum lātōrem vocent quia deōrum atque hērōum effigiēs quālēs ab eō sunt trāditae cēterī tamquam ita necesse sit secuntur. Flōruit autem circā Philippum et usque ad successōrēs Alexandrī pictūra praecipuē sed dīversīs virtūtibus. Nam cūra Prōtogenēs ratiōne  Pamphilus ac Melanthius facilitāte Antiphilus concipiendīs vīsiōnibus quās FANTASĪĀS vocant Theōn Samius ingeniō et grātiā quam in sē ipse maximē jactat Apellēs est praestantissimus. Euphrānorem admīrandum facit quod et cēterīs optimīs studiīs inter praecipuōs et pingendī fingendīque īdem mīrus artifex fuit. Similis in statuīs differentia. Nam dūriōra et Tuscānicīs proxima Callōn atque Hēgēsiās jam minus rigida Calamis molliōra adhūc suprā dictīs Myrōn fēcit. Dīligentia ac decor in Polyclītō suprā cēterōs cui quamquam ā plērīsque tribuitur palma tamen nē nihil dētrahātur dēesse pondus putant. Nam ut hūmānae fōrmae decōrem addiderit suprā vērum ita nōn explēvisse deōrum auctōritātem vidētur. Quīn aetātem quoque graviōrem dīcitur refūgisse nihil ausus ultrā levīs genās. At quae Polyclītō dēfuērunt Phīdiae atque Alcamenī dantur. Phīdiās tamen dīs quam hominibus efficiendīs melior artifex crēditur in ebore vērō longē citrā aemulum vel sī nihil nisi Minervam Athēnīs aut Olympium in Ēlide Jovem fēcisset cūjus pulchritūdō adjēcisse aliquid etiam receptae religiōnī vidētur adeō mājestās operis deum aequāvit. Ad vēritātem Lȳsippum ac Praxitelen accessisse optimē adfirmant nam Dēmētrius tamquam nimius in eā reprehenditur et fuit similitūdinis quam pulchritūdinis amantior. In ōrātiōne vērō sī speciēs intuērī velīs totidem paene reperiās ingeniōrum quot corporum fōrmās. Sed fuēre quaedam genera dīcendī condiciōne temporum horridiōra aliōquī magnam jam ingeniī vim prae sē ferentia. Hinc sint Laeliī Āfricānī Catōnēs etiam Gracchīque quōs tū licet Polygnōtōs vel Callōnas appellēs. Mediam illam fōrmam  teneant L. Crassus Q. Hortēnsius. Tum deinde efflōrēscat nōn multum inter sē distantium tempore ōrātōrum ingēns prōventus. Hīc vim Caesaris indolem Caelī subtīlitātem Calidī dīligentiam Polliōnis dignitātem Messālae sānctitātem Calvī gravitātem Brūtī acūmen Sulpicī acerbitātem Cassī reperiēmus in iīs etiam quōs ipsī vīdimus cōpiam Senecae virēs Āfricānī mātūritātem Āfrī jūcunditātem Crīspī sonum Trachalī ēlegantiam Secundī. At M. Tullium nōn illum habēmus Euphrānorem circā plūrīs artium speciēs praestantem sed in omnibus quae in quoque laudantur ēminentissimum. Quem tamen et suōrum hominēs temporum incessere audēbant ut tumidiōrem et Asiānum et redundantem et in repetītiōnibus nimium et in salibus aliquandō frīgidum et in compositiōne frāctum exultantem ac paene quod procul absit virō molliōrem posteā vērō quam triumvirālī prōscrīptiōne cōnsūmptus est passim quī ōderant quī invidēbant quī aemulābantur adūlātōrēs etiam praesentis potentiae nōn respōnsūrum invāsērunt. Ille tamen quī jējūnus ā quibusdam et āridus habētur nōn aliter ab ipsīs inimīcīs male audīre quam nimiīs flōribus et ingeniī adfluentia potuit. Falsum utrumque sit tamen illa mentiendī propior occāsiō. Praecipuē vērō pressērunt eum quī vidērī Atticōrum imitātōrēs concupierant. Haec manus quasi quibusdam sacrīs initiāta ut aliēnigenam et parum superstitiōsum dēvīnctumque illīs lēgibus īnsequēbātur unde nunc quoque āridī et exsūcī et exsanguēs. Hī sunt enim quī suae inbēcillitātī sānitātis appellātiōnem quae est maximē contrāria optendant quī quia clāriōrem vim ēloquentiae velut sōlem ferre nōn possunt umbra magnī nōminis dēlitēscunt. Quibus quia  multa et plūribus locīs Cicerō ipse respondit tūtior mihi dē hōc disserendī brevitās erit. Et antīqua quidem illa dīvīsiō inter Atticōs atque Asiānōs fuit cum hī pressī et integrī contrā īnflātī illī et inānēs habērentur in hīs nihil superflueret illīs jūdicium maximē ac modus dēesset. Quod quīdam quōrum et Santrā est hoc putant accidisse quod paulātim sermōne Graecō in proximās Asiae cīvitātēs īnfluente nōndum satis perītī loquendī fācundiam concupierint ideōque ea quae propriē signārī poterant circumitū coeperint ēnūntiāre ac deinde in eō persevērārint. Mihi autem ōrātiōnis differentiam fēcisse et dīcentium et audientium nātūrae videntur quod Atticī līmātī quīdam et ēmūnctī nihil ināne aut redundāns ferēbant Asiāna gēns tumidior aliōquī atque jactantior vāniōre etiam dīcendī glōria īnflāta est. Tertium mox quī haec dīvidēbant adjēcērunt genus Rhodium quod velut medium esse atque ex utrōque mixtum volunt neque enim Atticē pressī neque Asiānē sunt abundantēs ut aliquid habēre videantur gentīs aliquid auctōris. Aeschinēs enim quī hunc exiliō dēlēgerat locum intulit eō studia Athēnārum quae velut sata quaedam caelō terrāque dēgenerant sapōrem illum Atticum peregrīnō miscuērunt. Lentī ergō quīdam ac remissī nōn sine pondere tamen neque fontibus pūrīs neque torrentibus turbidīs sed lēnibus stāgnīs similēs habentur. Nēmō igitur dubitāverit longē esse optimum genus Atticōrum. In quō ut est aliquid inter ipsōs commūne id est jūdicium ācre tersumque ita ingeniōrum plūrimae fōrmae. Quāpropter mihi fallī multum videntur quī sōlōs esse Atticōs crēdunt tenuīs et lūcidōs et significantīs sed quādam ēloquentiae frūgālitāte contentōs ac semper manum intrā pallium continentis. Nam quis erit hīc Atticus Sit Lȳsiās hunc  enim amplectuntur amātōrēs istīus nōminis modum nōn igitur jam usque ad Coccum et Andocīdēn remittēmur. Interrogāre tamen velim an Īsocratēs Atticē dīxerit nihil enim tam est Lȳsiae dīversum. Negābunt at ējus schola prīncipēs ōrātōrum dēdit. Quaerātur similius aliquid Hyperīdēs Atticus Certē. At plūs indulsit voluptātī. Trānseō plūrimōs Lycūrgum Aristogitōna et hīs priōrēs Īsaeum Antiphontā quōs ut hominēs inter sē genere similēs differentīs dīxerīs speciē. Quid ille cūjus modo fēcimus mentiōnem Aeschinēs nōnne hīs lātior et audentior et excelsior Quid dēnique Dēmosthenēs nōn cūnctōs illōs tenuēs et circumspectōs vī sublīmitāte impetū cultū compositiōne superāvit nōn īnsurgit locīs nōn figūrīs gaudet nōn trālātiōnibus nitet nōn ōrātiōne ficta dat tacentibus vōcem nōn illud jūs jūrandum per caesōs in Marathōne ac Salamīne prōpugnātōrēs reī pūblicae satis manifēstō docet praeceptōrem ējus Platōnem fuisse Quem ipsum num Asiānum appellābimus plērumque īnstīnctīs dīvīnō spīritū vātibus comparandum Quid Pericleā similemne crēdēmus Lȳsiacae gracilitātī quem fulminibus et caelestī fragōrī comparant cōmicī dum illī convīciantur Quid est igitur cūr in iīs dēmum quī tenuī vēnulā per calculōs fluunt Atticum sapōrem pūtent ibi dēmum thymum redolēre dīcant Quōs ego exīstimō sī quod in iīs fīnibus ūberius invēnerint sōlum fertiliōremve segetem negātūrōs Atticam esse quod plūs quam accēperit sēminis reddat quia hanc ējus terrae fidem Menander ēlūdit. Ita nunc sī quis ad eās Dēmosthenis virtūtēs quās ille summus ōrātor habuit tamen quae dēfuisse eī sīve ipsīus nātūrā seu  lēge cīvitātis videntur adjēcerit ut adfectūs concitātius moveat audiam dīcentem nōn fēcit hoc Dēmosthenēs Et sī quid numerīs exierit aptius fortasse nōn possit sed tamen sī quid exierit nōn erit Atticum Mēlius dē hōc nōmine sentiant crēdantque Atticē dīcere esse optimē dīcere. Atque in hāc tamen opīniōne persevērantis Graecōs magis tulerim Latīnā mihi fācundiā ut inventiōne dispositiōne cōnsiliō cēterīs hūjus generis artibus similis Graecae ac prōrsus discipula ējus vidētur ita circā ratiōnem ēloquendī vix habēre imitātiōnis locum. Namque est ipsīs statim sōnīs dūrior quandō et jūcundissimās ex Graecīs litterās nōn habēmus vōcālem alteram alteram cōnsonantem quibus nūllae apud eōs dulcius spīrant quās mūtuārī solēmus quotiēns illōrum nōminibus ūtimur quod cum contingit nesciō quō modo velut hilarior prōtinus renīdet ōrātiō ut in zephyrīs et zōpyrīs quae sī nostrīs litterīs scrībantur surdum quiddam et barbarum efficient et velut in locum eārum succēdunt trīstēs et horridae quibus Graeciā caret. Nam et illa quae est sexta nostrārum paene nōn hūmānā vōce vel omnīnō nōn vōce potius inter discrīmina dentium efflanda est quae etiam cum vōcālem proxima accipit quassā quōdam modo utique quotiēns aliquam cōnsonantium frangit ut in hōc ipsō frangit multō fit horridior Aeolicae quoque litterae quā servum cervumque dīcimus etiam sī fōrma ā nōbīs repudiāta est vīs tamen nōs ipsa persequitur. Dūrās et illa syllabās facit quae ad conjungendās dēmum subjectās sibi vōcālis est ūtilis aliās supervacua equōs hāc et aequum scrībimus cum etiam ipsae hae vōcālēs duae efficiant sonum quālis apud Graecōs nūllus est ideōque scrībī illōrum litterīs nōn potest. Quid quod plēraque nōs illa quasi  mūgiente litterā clūdimus in quam nūllum Graecē verbum cadit At illī ny jūcundam et in fīne praecipuē quasi tinnientem illīus locō pōnunt quae est apud nōs rārissima in clausulīs. Quid quod syllabae nostrae in b litteram et d innītuntur adeō asperē ut plērīque nōn antīquissimōrum quidem sed tamen veterum mollīre temptāverint nōn sōlum āversa prō abversīs dīcendō sed et in praepositiōne b litterae absonam et ipsam s subiciendō Sed accentus quoque cum rigōre quōdam tum similitūdine ipsa minus suāvēs habēmus quia ultima syllaba nec acūtā umquam excitātur nec flexa circumdūcitur sed in gravem vel duās gravīs cadit semper. Itaque tantō est sermō Graecus Latīnō jūcundior ut nostrī poētae quotiēns dulce carmen esse voluērunt illōrum id nōminibus exōrnent. Hīs illa potentiōra quod rēs plūrimae carent appellātiōnibus ut eās necesse sit trānsferre aut circumīre etiam in iīs quae dēnōmināta sunt summa paupertās in eadem nōs frequentissimē revolvit at illīs nōn verbōrum modo sed linguārum etiam inter sē differentium cōpia est. Quārē quī ā Latīnīs exiget illam grātiam sermōnis Atticī det mihi in loquendō eandem jūcunditātem et parem cōpiam. Quod sī negātum est sententiās aptābimus iīs vōcibus quās habēmus nec rērum nimiam tenuitātem ut nōn dīcam pinguiōribus fortiōribus certē verbīs miscēbimus nē virtūs utrāque pereat ipsa cōnfūsiōne nam quō minus adjuvat sermō rērum inventiōne pugnandum est. Sēnsūs sublīmēs variīque ēruantur permovendī omnēs adfectūs erunt ōrātiō trālātiōnum nitōre inlūminanda. Nōn possumus esse tam gracilēs sīmus fortiōrēs subtīlitāte vincimur valeāmus  pondere proprietās penes illōs est certior cōpiā vincāmus. Ingenia Graecōrum etiam minōrā suōs portūs habent nōs plērumque mājōribus vēlīs movēmur validior spīritus nostrōs sinūs tendat. Nōn tamen altō semper ferēmur nam et lītora interim sequenda sunt. Illīs facilis per quaelibet vada accessūs ego aliquid nōn multō tamen altius in quō mea cumba nōn sīdat inveniam. Neque enim sī tenuiōra haec ac pressiōra Graecī melius in eōque vincimur solō et ideō in cōmoediīs nōn contendimus prōrsus tamen omittenda pars haec ōrātiōnis sed exigenda ut optimē possumus possumus autem rērum et modō et jūdiciō esse similēs verbōrum grātiā quam in ipsīs nōn habēmus extrīnsecus condienda est. An nōn in prīvātīs et acūtus et distīnctus et nōn super modum ēlātus M. Tullius nōn in M. Calidiō īnsignis haec virtūs nōn Scīpiō Laelius Catō in loquendō velut Atticī Rōmānōrum fuērunt Cui porrō nōn satis est quō nihil esse melius potest Adhūc quīdam nūllam esse nātūrālem putant ēloquentiam nisi quae sit cotīdiānō sermōnī simillima quō cum amīcīs conjugibus līberīs servīs loquāmur contentō prōmere animī voluntātem nihilque arcessītī et ēlabōrātī requīrente quidquid hūc sit adjectum id esse adfectātiōnis et ambitiōsae in loquendō jactantiae remōtum ā vēritāte fictumque ipsōrum grātia verbōrum quibus sōlum nātūra sit officium attribūtum servīre sēnsibus sīcut āthlētārum corpora etiam sī validiōra fīant exercitātiōne et lēge quādam cibōrum nōn tamen esse nātūrālia atque ab illā speciē quae sit concessa hominibus abhorrēre. Quid enim inquiunt attinet circumitū rēs ostendere et trālātiōnibus id est aut plūribus aut aliēnīs  verbīs cum suā cuique sint adsignāta nōmina Dēnique antīquissimum quemque maximē secundum nātūram dīxisse contendunt mox poētīs similiōrēs extitisse etiam sī parcius similī tamen ratiōne falsā et inpropriā prō virtūte ducentīs. Quā in disputātiōne nōnnihil vērī est ideōque nōn tam procul quam fit ā quibusdam recēdendum ā propriīs atque commūnibus. Sī quis tamen ut in locō dīxī compositiōnis ad necessāria quibus nihil minus est aliquid melius adjēcerit nōn erit hāc calumniā reprēndendus. Nam mihi aliam quandam vidētur habēre nātūram sermō vulgāris aliam virī ēloquentis ōrātiō cui sī rēs modo indicāre satis esset nihil ultrā verbōrum proprietātem ēlabōrāret sed cum dēbeat dēlectāre movēre in plūrimās animum audientīs speciēs inpellere ūtētur hīs quoque adjūtōriīs quae sunt ab eādem nōbīs concessa nātūra nam et lacertōs exercitātiōne cōnstringere et augēre vīrēs et colōrem trahere nātūrāle est. Ideōque in omnibus gentibus alius aliō fācundior habētur et loquendō dulcis magis quod sī nōn ēvenīret omnēs parēs essent et īdem hominēs aliter dē rē aliā locuntur et servant persōnārum discrīmina. Ita quō quisque plūs efficit dīcendō hōc magis secundum nātūram ēloquentiae dīcit. Quāpropter nē illīs quidem nimium repugnō quī dandum putant nōnnihil esse temporibus atque auribus nitidius aliquid atque adfectius postulantibus. Itaque nōn sōlum ad priōrēs Catōne Gracchīsque sed nē ad hōs quidem ipsōs ōrātōrem alligandum putō. Atque id fēcisse M. Tullium videō ut cum omnia  ūtilitātī tum partem quandam dēlectātiōnī daret cum et suam sē rem agere dīceret ageret autem maximē lītigātōris nam hoc ipsō prōderat quod placēbat. Ad cūjus voluptātēs nihil equidem quod addī possit inveniō nisi ut sēnsūs nōs quidem dicāmus plūrīs nempe enim fierī potest salvā tractātiōne causae et dīcendī auctōritāte sī nōn crēbra haec lūmina et continua fuerint et invicem offēcerint. Sed mē hāctenus cēdentem nēmō īnsequātur ultrā dō temporī nē hirta toga sit nōn ut sērica nē intōnsum caput nōn ut in gradūs atque ānulōs cōmptum cum eō quod sī nōn ad luxuriam ac libīdinem referās eadem speciōsiōra quoque sint quae honestiōra. Cēterum hoc quod vulgō sententiās vocāmus quod veteribus praecipuēque Graecīs in ūsū nōn fuit apud Cicerōnem enim inveniō dum rem contineant et cōpia nōn redundent et ad victōriam spectent quis ūtile neget Feriunt animum et ūnō ictū frequenter inpellunt et ipsā brevitāte magis haerent et dēlectātiōne persuādent. At sunt quī haec excitātiōra lūmina etiam sī dīcere permittant ā compōnendīs tamen ōrātiōnibus exclūdenda arbitrentur. Quōcircā mihi nē hīc quidem locus intāctus est omittendus nam plūrimī ērudītōrum aliam esse dīcendī ratiōnem aliam scrībendī putāvērunt ideōque in agendō clārissimōs quōsdam nihil posteritātī mānsūrīsque mox litterīs relīquisse ut Periclem ut Dēmāden rūrsus aliōs ad compōnendum optimōs āctiōnibus idōneōs nōn fuisse ut Īsocraten praetereā in agendō plūs impetus plērumque et petītās vel paulō licentius voluptātēs commovendōs enim esse dūcendōsque animōs imperītōrum at quod librīs  dēdicātum in exemplum edātur et tersum ac līmātum et ad lēgem ac rēgulam compositum esse oportēre quia veniat in manūs doctōrum et jūdicēs artis habeat artificēs. Quīn illī subtīlēs ut sibi ac multīs persuāsērunt magistrī PARADEIGMĀ dīcendō ENQUMHMA scrībendō esse aptius trādidērunt. Mihi ūnum atque īdem vidētur bene dīcere ac bene scrībere neque aliud esse ōrātiō scrīpta quam monumentum āctiōnis habitae itaque nōn illās modo ut opīnor dēbet habēre virtūtēs  dīcō nōn vitia nam imperītīs placēre aliquandō quae vitiōsa sint sciō. Quō different igitur Quod sī mihi dēs cōnsilium jūdicum sapientium perquam multa recīdam ex ōrātiōnibus nōn Cicerōnis modo sed etiam ējus quī est strictior multō Dēmosthenis. Neque enim adfectūs omnīnō movendī erunt nec aurēs dēlectātiōne mulcendae cum etiam prohoemia supervacua esse apud tālīs Aristotelēs exīstimet nōn enim trahentur hīs illī sapientēs propriē et significanter rem indicāre probātiōnēs colligere satis est. Cum vērō jūdex dētur aut populus aut ex populō lātūrīque sententiam indoctī saepius atque interim rūsticī omnia quae ad optinendum quod intendimus prōdesse crēdēmus adhibenda sunt eaque et cum dīcimus prōmenda et cum scrībimus ostendenda sunt sī modo ideō scrībimus ut doceāmus quō modō dīcī oporteat. An Dēmosthenēs male sīc ēgisset ut scrīpsit aut Cicerō Aut eōs praestantissimōs ōrātōrēs alia rē quam scrīptīs cognōscimus Mēlius ēgerunt igitur an pējus Nam sī pējus sīc potius oportuit dīcī ut scrīpsērunt sī melius sīc potius oportuit scrībī ut dīxērunt. Quid ergō semper sīc aget ōrātor ut scrībet Sī licēbit semper. Sed erunt quae impediant brevitāte tempora ā jūdice  data multum ex eō quod potuit dīcī recīdētur ēditiō habēbit omnia. Quaedam secundum nātūram jūdicantium dicta sunt nōn ita posterīs trādentur nē videantur prōpositī fuisse nōn temporis. Nam id quoque plūrimum refert quō modō audīre jūdex velit atque ējus vultus saepe ipse rēctor est dīcentis ut Cicerō praecipit. Ideōque īnstandum iīs quae placēre intellēxerīs resiliendum ab iīs quae nōn recipientur. Sermō ipse quī facillimē jūdicem doceat aptandus nec id mīrum sit cum etiam testium persōnīs aliquā mūtentur. Prūdenter enim quī cum interrogāsset rūsticum testem an Amphīonem nōsset negante eō dētrāxit adspīrātiōnem breviāvitque secundam ējus nōminis syllabam et ille eum sīc optimē nōrat. Hūjus modī cāsūs efficient ut aliquandō dicātur aliter quam scrībitur cum dīcere quō modō scrībendum est nōn licet. Altera est dīvīsiō quae in trīs partīs et ipsa discēdit quā discernī posse etiam rēcta dīcendī genera inter sē videntur. Namque ūnum subtīle quod ISXNON vocant alterum grande atque rōbustum quod ADRON dīcunt cōnstituunt tertium aliī medium ex duōbus aliī flōridum namque id ANQHRON appellant addidērunt. Quōrum tamen ea ferē ratiō est ut prīmum docendī secundum movendī tertium illud utrōcumque est nōmine dēlectandī sīve ut aliī dīcunt conciliandī praestāre videātur officium in docendō autem acūmen in conciliandō lēnitās in movendō vīs exigī videātur. Itaque illō subtīlī praecipuē ratiō nārrandī probandīque cōnsistet estque  id etiam dētractīs cēterīs virtūtibus suō genere plēnum. Medius hic modus et trālātiōnibus crēbrior et figūrīs erit jūcundior ēgressiōnibus amoenus compositiōne aptus sententiīs dulcis lēnior tamquam amnis et lūcidus quidem sed virentibus utrimque rīpīs inumbrātus. At ille quī saxa dēvolvat et pontem indignētur et rīpās sibi faciat multus et torrēns jūdicem vel nitentem contrā feret cōgetque īre quā rapiet. Hic ōrātor et dēfūnctōs excitābit ut Appium Caecum apud hunc et patria ipsa exclāmābit aliquandōque  Cicerōnem in ōrātiōne contrā Catilīnam in senātū adloquētur. Hic et amplificātiōnibus extollet ōrātiōnem et in supralātiōnem quoque ērigētur quae Charybdis tam vorāx et Ōceanus medius fīdius ipse nōta sunt enim etiam studiōsīs haec lūmina. Hīc deōs ipsōs in congressum prope suum sermōnemque dēdūcet vōs enim Albānī tumulī atque lūcī vōs inquam Albānōrum obrutae ārae sacrōrum populī Rōmānī sociae et aequālēs. Hic īram hīc misericordiam īnspīrābit hoc dīcente jūdex pallēbit et flēbit et per omnīs adfectus tractus hūc atque illūc sequētur nec docērī dēsīderābit. Quārē sī ex tribus hīs generibus necessāriō sit ēligendum ūnum quis dubitet hoc praeferre omnibus et validissimum aliōquī et maximīs quibusque causīs accommodātissimum  Nam et Homērus brevem quidem cum jūcunditāte et propriam id enim est nōn dēerrāre verbīs et cārentem supervacuīs ēloquentiam Menelāō dēdit quae sunt virtūtēs generis illīus prīmī et ex ōre Nestoris dīxit dulciōrem melle prōfluere sermōnem quā certē dēlectātiōne nihil fingī mājus potest sed summam expressūrus est in Vlixe fācundiam et magnitūdinem illī vōcis et vim ōrātiōnis nivibus et cōpiā verbōrum atque impetū parem tribuit. Cum hōc igitur nēmō mortālium contendet hunc ut deum hominēs intuēbuntur. Hanc vim et celeritātem in Perīcle mīrātur Eupolis hanc fulminibus Aristophanēs comparat haec est vērē dīcendī facultās. Sed neque hīs tribus quasi fōrmīs inclūsā ēloquentia est. Nam ut inter gracile validumque tertium aliquid cōnstitūtum est ita hōrum intervālla sunt atque inter haec ipsa mixtum quiddam ex duōbus medium est quoniam et subtīlī plēnius aliquid atque subtīlius et vehementī remissius atque vehementius invenītur ut illud lēne aut ascendit ad fortiōra aut ad tenuiōra summittitur. Ac sīc prope innumerābilēs speciēs reperiuntur quae utique aliquō mōmentō inter sē differant sīcut quattuor ventōs generāliter ā totidem mundī cardinibus accēpimus flāre cum interim plūrimī mediī et eōrum varia nōmina et quīdam etiam regiōnum ac flūminum propriī dēprehenduntur. Eādemque mūsicīs ratiō est quī cum in citharā quīnque cōnstituērunt sonōs plūrima  deinde varietāte complent spatia illa nervōrum atque hīs atque hūc quōs interposuerant īnserunt aliōs ut paucī illī trānsitus multōs gradūs habeant. Plūrēs igitur etiam ēloquentiae faciēs sed stultissimum quaerere ad quam sē rēctūrus sit ōrātor cum omnis speciēs quae modo rēcta est habeat ūsum atque id ipsum nōn sit ōrātōris quod vulgō genus dīcendī vocant ūtētur enim ut rēs exiget omnibus nec prō causā modo sed prō partibus causae. Nam ut nōn eōdem modo prō reō capitis et in certāmine hērēditātis et dē interdictīs ac spōnsiōnibus et dē certa crēdita dicet sententiārum quoque in senātū et contiōnum et prīvātōrum cōnsiliōrum servābit discrīmina multa ex differentiā persōnārum locōrum temporumque mūtābit ita in eādem ōrātiōne aliter concitābit aliter conciliābit nōn ex īsdem haustibus īram et misericordiam petet aliās ad docendum aliās ad movendum adhibēbit artīs. Nōn ūnus color prohoemīī nārrātiōnis argūmentōrum ēgressiōnis perōrātiōnis servābitur. Dīcet idem graviter sevērē ācriter vehementer concitātē cōpiōsē amāre idem cōmiter remissē subtīliter blandē lēniter dulciter breviter urbānē nōn ubīque similis sed ubīque pār sibi. Sīc fīet cum id propter quod maximē repertus est ūsus ōrātiōnis ut dicat ūtiliter et ad efficiendum quod intendit potenter tum laudem quoque nec doctōrum modo sed etiam vulgī cōnsequātur. Falluntur enim plūrimum quī vitiōsum et corruptum dīcendī genus quod aut verbōrum licentia exultat aut puerīlibus sententiolīs lascīvit aut inmodicō tumōre turgēscit aut inānibus locīs bacchātur aut cāsūrīs sī leviter excutiantur flōsculīs nitet aut praecipitia prō sublīmibus habet aut speciē lībertātis īnsānit magis exīstimant populāre atque  plausibile. Quod quidem placēre multīs nec īnfitior nec mīror est enim jūcunda rēs ac favōrābilis quāliscumque ēloquentia et dūcit animōs nātūrālī voluptāte vōx omnis neque aliunde illī per fora atque aggerem circulī. Quō minus mīrum est quod nūllī nōn agentium parāta vulgī corōna est. Vbī vērō quid exquīsītius dictum accidit auribus imperītōrum quālecumque id est quod modo sē ipsī posse dēspērent habet admīrātiōnem neque inmeritō nam nē illud quidem facile est. Sed ēvānēscunt haec atque ēmoriuntur comparātiōne meliōrum ut lānā tīnctā fūcō citrā purpurās placet at sī contuleris eam Lacaenae cōnspectū meliōris obruātur ut Ovidius ait. Sī vērō jūdicium hīs corruptīs ācrius adhibeās ut fūcinīs sulphura jam illum quō fefellerant exuant mentītum colōrem et quādam vix ēnārrābilī foeditāte pallēscant. Lūcent igitur haec citrā sōlem et ut quaedam exigua animālia igniculī videntur in tenebrīs. Dēnique mala multī probant nēmō improbat bona. Neque vērō omnia ista dē quibus locūtī sumus ōrātor optimē tantum sed etiam facillimē faciet. Neque enim vim summam dīcendī et os admīrātiōne dignum īnfēlīx usque ad ultimum sollicitūdō persequitur nec ōrātōrem mācerat et coquit aegrē verba vertentem et perpendendīs coagmentandīsque eīs intābēscentem. Nitidus ille et sublīmis et locuplēs circumfluentibus undique ēloquentiae cōpiīs imperat dēsinit enim in adversā nītī quī pervenit in summum. Scandentī circā īma labor est cēterum quantum  prōcesserīs mollior clīvus ac laetius sōlum. Et sī haec quoque jam lēnius supīna persevērantibus studiīs ēvāserīs inde frūctūs inlabōrātī offerunt sēsē et omnia sponte prōveniunt quae tamen cotīdiē nisi dēcerpantur ārēscunt. Sed et cōpia habeat modum sine quō nihil nec laudābile nec salūtāre est et nitor ille cultum virīlem et inventiō jūdicium. Sīc erunt magna nōn nimia sublīmia nōn abrupta fortia nōn temerāria sevēra nōn trīstia gravia nōn tarda laeta nōn luxuriōsa jūcunda nōn lūx dissolūta grandia nōn tumida. Similis in cēterīs ratiō est ac tūtissima ferē per medium viā quia utriusque ultimum vitium est. Hīs dīcendī virtūtibus ūsus ōrātor in jūdiciīs cōnsiliīs contiōnibus senātū in omnī dēnique officiō bonī cīvis fīnem quoque dignum et optimō vīrō et opere sānctissimō faciet nōn quia prōdesse umquam satis sit et illā mente atque illā facultāte praeditō nōn optandum operis pulcherrimī quam longissimum tempus sed quia decet hoc quoque prōspicere nē quid pējus quam fēcerit faciat. Neque enim scientia modo cōnstat ōrātor quae augētur annīs sed vōce latēre firmitāte quibus frāctīs aut inminūtīs aetāte seu valētūdine cavendum nē quid in ōrātōre summō dēsīderētur nē intersistat fatīgātus nē quae dicet parum audīrī sentiat nē sē quaerat priōrem. Vīdī ego longē omnium quōs mihi cognōscere contigit summum ōrātōrem Domitium Āfrum valdē senem cotīdiē aliquid ex eā quam meruerat auctōritāte perdentem cum agente illō quem prīncipem fuisse quondam forī nōn erat dubium aliī quod indignum videātur rīdērent aliī ērubēscerent quae occāsiō illō fuit dīcendī mālle eum dēficere  quam dēsinere. Neque erant illa quāliacumque mala sed minōra. Quārē antequam in hās aetātis veniat īnsidiās receptuī canet et in portum integrā nāve perveniet. Neque enim minōrēs eum cum id fēcerit studiōrum frūctūs prōsequentur aut ille monumenta rērum posterīs aut ut L. Crassus aut in librīs Cicerōnis dēstinat jūra quaerentibus reddet aut ēloquentiae compōnet artem aut pulcherrimīs vītae praeceptīs dignum os dabit. Frequentābunt vērō ējus domum optimī juvenēs mōre veterum et vērē dīcendī viam velut ex ōrāculō petent. Hōs ille fōrmābit quasi ēloquentiae parēns et ut vetus gubernātor lītora et portūs et quae tempestātium signa quid secundīs flātibus quid adversīs ratiō poscat docēbit nōn hūmānitātis sōlum commūnī ductūs officiō sed amōre quōdam operis nēmō enim minuī velit id in quō maximus fuit. Quid porrō est honestius quam docēre quod optimē sciās Sīc ad sē Caelium dēductum ā patre Cicerō profitētur sīc Pānsam Hirtium Dolābellam ad mōrem praeceptōris exercuit cotīdiē dīcēns audiēnsque. Ac nesciō an eum tum beātissimum crēdī oporteat fore cum jam sēcrētus et cōnsecrātus liber invidiā procul contentiōnibus fāmam in tūtō conlocārit et sentiet vīvus eam quae post fāta praestārī magis solet et venerātiōnem et quid apud posterōs futūrus sit vidēbit. Cōnscius sum mihi quantum mediocritāte valuī quaeque anteā scierim quaeque operis hūjusce grātia potuerim inquīrere candidē mē atque simpliciter in nōtitiam eōrum sī quī forte cognōscere voluissent prōtulisse. Atque id vīrō bonō  satis est docuisse quod scierit. Vereor tamen nē aut magna nimium videar exigere quī eundem virum bonum esse et dīcendī perītum velim aut multa quī tot artibus in pueritiā discendīs mōrum quoque praecepta et scientiam jūris cīvīlis praeter ea quae dē ēloquentiā trādēbantur adjēcerim quīque haec operī nostrō necessāria esse crēdiderint velut moram reī perhorrēscant et dēspērent ante experīmentum. tū Quī prīmum renūntient sibi quanta sit hūmānī ingeniī vīs quam potēns efficiendī quae velit cum maria trānsīre sīderum cursūs numerōsque cognōscere mundum ipsum paene dīmētīrī minōrēs sed difficiliōrēs artēs potuerint. Tum cōgitent quantam rem petant quamque nūllus sit hoc prōpositō praemiō labor recūsandus. Quod sī mente concēperint huic quoque partī facilius accēdent ut ipsum iter neque inpervium neque saltem dūrum pūtent. Nam id quod prius quodque mājus est ut bonī virī sīmus voluntāte maximē cōnstat quam quī vērā fide induerit facile eās īdem quae virtūtem docent artīs accipiet. Neque enim aut tam perplexa aut tam numerōsa sunt quae praemuntur ut nōn paucōrum admodum annōrum intentiōne discantur. Longam in eam facit operam quod repugnāmus brevis est īnstitūtiō vītae honestae beātaeque sī crēdās nātūrā enim nōs ad mentem optimam genuit adeōque discere meliōra volentibus prōmptum est ut vērē intuentī mīrum sit illud magis malōs esse tam multōs. Nam ut aquā piscibus ut sicca terrēnīs circumfūsus nōbīs spīritus volucribus convēnit ita certē facilius esse oportēbat secundum nātūram quam contrā eam vīvere. Cētera vērō etiam sī aetātem nostram nōn spatiō  senectūtis sed tempore adulēscentiae mētiāmur abundē multōs ad discendum annōs habent omnia enim breviōra reddet ōrdō et ratiō et modus. Sed culpa est in praeceptōribus prīma quī libenter dētinent quōs occupāvērunt partim cupiditāte diūtius exigendī mercēdulās partim ambitiōne quō difficilius videātur esse quod pollicentur partim etiam īnscientia trādendī vel neglegentia proxima in nōbīs quī morārī in eō quod nōvimus quam discere quae nōndum scīmus melius putāmus. Nam ut dē nostrīs potissimum studiīs dīcam quid attinet tam multīs annīs quam in mōre est plūrimōrum ut dē iīs ā quibus magna in hōc pars aetātis absūmitur taceam dēclāmitāre in scholā et tantum labōris in rēbus falsīs cōnsūmere cum satis sit modicō tempore imāginem vērī discrīminis et dīcendī lēgēs comperisse Quod nōn eō dīcō quia sit umquam omittenda dīcendī exercitātiō sed quia nōn in ūnā sit ējus speciē cōnsenēscendum.  cognōscere et praecepta vīvendī perdiscere et in forō nōs experīrī potuimus dum scholasticī sumus. Discendī ratiō tālis ut nōn multōs poscat annōs quaelibet enim ex iīs partibus quārum habuī mentiōnem in paucōs librōs contrahī solet adeō nōn est īnfīnītō spatiō ad trāditiōnem opus. Reliqua est exercitātiō quae vīrēs cito facit cum fēcit tuētur. Rērum cognitiō cotīdiē crēscit et tamen quam multōrum ad eam librōrum necessāria lēctiō est quibus aut rērum exempla ab historicīs aut dīcendī ab ōrātōribus petuntur philosophōrum quoque  cōnsultōrumque opīniōnēs sī ūtilia velimus legere nōn quod nē fierī quidem potest omnia. Sed breve nōbīs tempus nōs fēcimus quantulum enim studiīs partīmur Āliās hōrās vānus salūtandī labor aliās datum fābulīs ōtium aliās spectācula aliās convīvia trahunt. Adice tot genera lūdendī et īnsānam corporis cūram peregrīnātiōnēs rūra calculōrum ānxiam sollicitūdinem invītāmenta libīdinum et vīnum et frāctīs omnī genere voluptātum animīs nē ea quidem tempora idōnea quae supersunt. Quae sī omnia studiīs inpendērentur jam nōbīs longa aetās et abundē satis ad discendum spatiī vidērētur vel diurna tantum computantibus tempora ut nihil noctēs quārum bona pars omnī somnō longior est adjuvārent. Nunc computāmus annōs nōn quibus studuimus sed quibus vīximus. Nec vērō sī geōmetrae et mūsicī et grammaticī cēterārumque artium professōrēs omnem suam vītam quamlibet longa fuerit in singulīs artibus cōnsūmpsērunt sequitur ut plūrīs quāsdam vītās ad plūra discenda dēsidērēmus. Neque enim illī didicērunt haec usque in senectūtem sed ea sola didicisse contentī fuērunt ac tot annōs nōn in percipiendō exhausērunt sed in praecipiendō. Cēterum ut dē Homērō taceam in quō nūllīus nōn artīs aut opera perfecta aut certē nōn dubia vestīgia reperiuntur ut Ēlium Hippiān trānseam quī nōn līberālium modo disciplīnārum prae sē scientiam tulit sed vestem et ānulum crepidāsque quae omnia manū suā fēcerat in ūsū habuit  atque ita sē praeparāvit nē cūjus alterīus ope egēret inlūsisse tot malīs quot summa senectūs habet ūniversae Graeciae crēdimus Gorgiān quī quaerere audītōrēs dē quō quisque vellet jubēbat. Quae tandem ars digna litterīs Platōnī dēfuit Quot saeculīs Aristotelēs didicit ut nōn sōlum quae ad philosophōs atque ōrātōrēs pertinent scientia complecterētur sed animālium satōrumque nātūrās omnīs perquīreret Illīs haec invenienda fuērunt nōbīs cognōscenda sunt. Tot nōs praeceptōribus tot exemplīs īnstrūxit antīquitās ut possit vidērī nūllā sorte nāscendī aetās fēlīcior quam nostra cui docendae priōrēs ēlabōrārunt. M. igitur Catō īdem summus imperātor īdem sapiēns īdem ōrātor īdem historiae conditor idem jūris īdem rērum rūsticārum perītissimus fuit inter tot operās mīlitiae tantās domī contentiōnēs rudī saeculō litterās Graecās aetāte jam dēclīnāta didicit ut esset hominibus documentō ea quoque percipī posse quae senēs concupīssent. Quam multa paene omnia trādidit Varrō Quod īnstrūmentum dīcendī M. Tulliō dēfuit Quid plūra cum etiam Cornēlius Celsus mediocrī vir ingeniō nōn sōlum dē hīs omnibus cōnscrīpserit artibus sed amplius reī mīlitāris et rūsticae et medicīnae praecepta relīquerit dignus vel ipsō prōpositō ut eum scissē omnia illa crēdāmus. At perficere tantum opus arduum et nēmō perfēcit. Ante omnia sufficit ad exhortātiōnem studiōrum capere id rērum nātūram nec quidquid nōn est factum nē fierī quidem posse cum omnia quae magna sunt atque admīrābilia tempus aliquod quō prīmum efficerentur habuissent nam et poēsis ab Homērō et Vergiliō tantum fastīgium accēpit et  ēloquentiā ā Dēmosthene atque Cicerōne dēnique quidquid est optimum ante nōn fuerat. Vērum etiam sī quī summa dēspēret quod cūr faciat cui ingenium valētūdō facultās praeceptōrēs nōn dēērunt tamen est ut Cicerō ait pulchrum in secundīs tertiīsque cōnsistere. Neque enim sī quis Achillis glōriam in rēbus bellicīs cōnsequī nōn potest Ajācīs aut Diomēdīs laudem aspernābitur nec quī Homērī nōn fuērunt  Quīn immō sī hanc cōgitātiōnem hominēs habuissent ut nēmō sē meliōrem fore eō quī optimus fuisset arbitrārētur iī ipsī quī sunt optimī nōn fuissent nec post Lucrētium ac Macrum Vergilius nec post Crassum et Hortēnsium Cicerō sed nec illī quī post eōs fuērunt. Vērum ut trānseundī spēs nōn sit magna tamen est dignitās subsequendī. An Polliō et Messāla quī jam Cicerōne arcem tenente ēloquentiae agere coepērunt parum in vītā dignitātis habuērunt parum ad posterōs glōriae trādidērunt Aliōquī pessimē dē rēbus hūmānīs perductae in summum artēs merērentur sī quod optimum idem ultimum fuisset. Adde quod magnōs modica quoque ēloquentia parit frūctūs ac sī quis haec studia ūtilitāte sōlā mētiātur paene illī perfectae pār est. Neque erat difficile vel veteribus vel novīs exemplīs palam facere nōn aliunde mājōrēs opēs honōrēs amīcitiās laudem praesentem futūram hominibus contigisse nisi indignum litterīs esset ab opere pulcherrimō cūjus tractātus atque ipsa possessiō plēnissimam studiīs grātiam refert hanc minōrem exigere mercēdem mōre eōrum quī ā sē nōn virtūtēs sed voluptātem quae fit ex virtūtibus petī dīcunt. Ipsam igitur ōrandī mājestātem quā nihil dī inmortālēs  melius hominī dedērunt et quā remōtā mūtā sunt omnia et lūce praesentī ac memoriā posteritātis carent tōtō animō petāmus nītāmurque semper ad optima quod facientēs aut ēvādēmus in summum aut certē multōs īnfrā nōs vidēbimus. Haec erant Mārcelle Vītōrī quibus praecepta dīcendī prō virīlī parte adjuvārī posse per nōs vidēbantur quōrum cognitiō studiōsīs juvenibus sī nōn magnam ūtilitātem adferet at certē quod magis petimus bonam voluntātem.